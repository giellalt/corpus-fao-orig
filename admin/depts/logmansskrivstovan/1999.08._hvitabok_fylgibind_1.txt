1 HVÍTABÓK • FYLGIBIND 1

FØROYA LANDSSTÝRI 1999

FØROYA LANDSSTÝRI 1999

BÚSKAPUR

– ein sjálvberandi føroyskur búskapur

Minking í
ríkisveitingum
og búskaparpolitiskstýring

1

H V Í T A B Ó K

–

FYLGIBIND

1

BÚSKAPUR
Ein sjálvberandi føroyskur búskapur

Minking í ríkisveitingum og búskaparpolitisk stýring

4 · Hvítabók

Hvítabók – Fylgibind 1. „Búskapur“ Ein sjálvberandi føroyskur búskapur
© Føroya Landsstýri
Umbróting og repro: Hestprent
Prent: Estra
Innbinding: Helge Justinussen
Útgevari: Føroya Landsstýri 1999
ISBN 99918-53-32-4
ISBN 99918-53-30-8 øll 3 bindini

Formæli · 5

Innihald
FORMÆLI

..........................................

7

INNGANGUR

9

SAMANDRÁTTIR

15

PARTUR I: MINKING Í RÍKISVEITINGUM

31

PARTUR II: BÚSKAPARPOLITISK STÝRING

135

6 · Hvítabók

Formæli · 7

Formæli
Nevndin fer fyrst at nýta høvi at takka øllum teimum, sum á ymsan
hátt hava útvegað nevndini upplýsingar, og sum hava verið á fundum
saman við nevndini.
Formaðurin fer somuleiðis at takka verkætlanarleiðsluni fyri gott
samstarv í sambandi við arbeiðið at samskipa alla sjálvstýrisverkætlanina.
Frágreiðing frá Búskaparnevndini latin landsstýrismanninum í sjálvstýrismálum, Høgna Hoydal:
Tórshavn tann 9. august 1999

Reidar Nónfjall, formaður
Magni Laksafoss

Sigurd Poulsen

Jonhard Eliassen

Janus Petersen

Jan Mortensen

Hermann Oskarsson

Annika Johansen

Durita Tausen

Gunvør Balle

Mathea Hilduberg

Bjarni Olsen

Skrivari:
Mortan Simonsen

8 · Hvítabók – Fylgibind 1

Inngangur · 9

Inngangur
Búskaparligt og politiskt grundarlag
Ein týðandi partur av búskaparliga sambandinum millum Danmørk
og Føroyar er ríkisveitingin frá danska statinum til føroyska samfelagið. Búskaparliga sambandið millum Føroyar og Danmørk er eisini
annað enn ríkisveitingin. Størsti parturin av føroyska uttanlandshandlinum fer eisini um Danmørk.1
Føroyski búskapurin hevur fingið týðandi peningaligar veitingar úr
Danmørk størsta partin av hesi øld. Við heimastýrisskipanini frá 1948
vórðu málsøkini býtt millum ríkismyndugleikarnar og heimastýrismyndugleikarnar. Meginreglan undir hesi skipan hevur verið tann, at
danir hava havt fyrisitingina og goldið útreiðslur á teimum málsøkjum, sum ikki hava verið yvirtikin av heimastýrinum; føroyingar sjálvir
hava havt fyrisitingina og umsitið útreiðslurnar á teimum málsøkjum,
sum eru yvirtikin.
Ríkiskassin hevur ikki kravt inn skatt í Føroyum til at fíggja útreiðslurnar til málsøki, sum ríkismyndugleikarnir hava umsitið og í
hesum hevur studningselementið viðvíkjandi ríkisveitingunum ligið.
Á fleiri týðandi økjum hevur heimastýrið tó yvirtikið umsitingarligar
uppgávur, uttan at hetta gjørdi, at føroyingar sjálvir skuldu fíggja hesi
málsøki. Hetta var eitt nú galdandi í sambandi við almannamál,
heilsumál og útbúgvingarmál. Í 1988 vórðu ríkisútreiðslurnar til hesi
málsøki umlagdar til eina heildarveiting. Henda umlegging umfataði
umleið 3/4 av øllum útreiðslunum hjá ríkinum til Føroya. Nýggja
skipanin bar við sær, at ríkisútreiðslurnar blivu partur av inntøkum
landskassans og soleiðis partur av teimum pengum, landsstýrið og
løgtingið kundu ráða yvir.
Føroyski búskapurin hevur í árunum 1989-1995 verið gjøgnum
eina umfatandi búskaparkreppu. Eftir hesa kreppu eru sett politisk
spurnartekin við orsøkina til hesa kreppu og ikki minst, hvussu samfelagsbúskapurin í Føroyum eigur at verða fyriskipaður og stýrdur.
Landsstýrið heldur, at donsku ríkisveitingarnar hava nakrar óhepnar
fylgjur við sær fyri føroyska búskapin. M.a. verður samfelagið búskaparliga ikki rikið nóg skynsamliga og munadygt. Spurningurin er tí,

1

Búskaparráðið og Landsbanki Føroya 1996: ”Peningarensl millum Føroyar og Danmark”.

10 · Hvítabók – Fylgibind 1
hvussu bygnaðurin í einum framtíðar føroyskum búskapi skal síggja
út, grundað á tær fortreytir, vit hava at liva undir. Landsstýrið hevur
sett sær fyri at skipa Føroyar sum fullveldi, og framtíðar lagnan hjá
donsku ríkisveitingunum er ein týðandi spurningur í hesum sambandi.
Sambært samgonguskjalinum, dagfest 9. mai 1998, er ein av politisku setningunum um búskaparligar og fíggjarligar karmar hesin:
Fíggjarliga og búskaparliga verður gjørt upp við Danmark, har støða
verður tikin til, hvussu uttanlandsskuldin verður afturgoldin,2 og heildarveitingin kann minkast burtur eitt ávíst áramál, samstundis sum avtala verður gjørd millum donsku stjórnina og landsstýrið um eina varliga
fíggjarliga og búskaparliga tillaging.
Í avtaluni millum landsstýrið og donsku stjórnina frá 10. juni 1998,
stendur um Fremtidige bilaterale relationer mellem Danmark og Færøerne: Der er tillige enighed om, at der sideløbende indledes forhandlinger
om en overgangsordning, herunder en økonomisk overgangsordning, der
tilstræber en opbyggelse af en selvbærende færøsk økonomi.

Arbeiðssetningur
Landsstýrismaðurin í sjálvstýrismálum setti tann 21. desember 1998
eina nevnd, Búskaparnevndina, at arbeiða við hesum arbeiðssetningi:
•
•
•
•
•
•
•
•
•

2

Lýsa grundarlagið undir einari fíggjarligari/búskaparligari uppgerð millum Føroyar og Danmørk
Lýsa allar ríkisútreiðslur í Føroyum
Lýsa týdningin av heildarveitingini og aðrar veitingar frá ríkinum
fyri føroyska búskapin sum heild
Lýsa týdningin av ríkisveitingunum fyri landskassa og kommunukassar
Gera búskaparligar framrokningar við eini minkandi heildarveiting, har føroysk eginfígging stigvíst verður á øllum málsøkjum
Lýsa fíggjarligar avleiðingar fyri landskassa og kommunukassar av
slíkari tilgongd
Lýsa hvørjar mekanismur, ið kunnu væntast at gera seg galdandi
í búskapinum, tá stuðulin stigvíst fer at minka burtur í onki
Lýsa, hvat krevst í framleiðslu-/inntøkugrundarlagnum fyri, at
Føroyar kunnu byrgja fyri minkandi ríkisveitingum
Gera langtíðarfíggjarlógir við ymsum metingum fyri føroyska búskapin

Landsstýrið hevur longu 10. juni 1998 gjørt eina avtalu við donsku stjórnina um at
rinda aftur føroysku landskassaskuldina til danska ríkiskassan.

Inngangur · 11

•

•

Lýsa tørvin á fíggjarligum og búskaparligum stýringaramboðum
og skipanum fyri ein sjálvstøðugan føroyskan búskap, undir hesum, hvat krevst av amboðum, um Føroyar fara at vera í gjaldoyrasamgongu við Danmørk
Gera uppskot til eina skiftistíð við minkandi heildarveiting í ávíst
áramál.

Viðmerkjast skal, at hesin arbeiðssetningur vísir á høvuðsøkini, sum
kannast skulu. Arbeiðssetningurin varð síðan tillagaður og gjørdur
betur hóskandi til arbeiðið.

Tulkingar
Arbeiðið hjá Búskaparnevndini verður at brúka sum grundarlag undir
komandi samráðingum við donsku stjórnina. Harafturat skal frágreiðingin brúkast sum grundarlag undir politisku viðgerðini, um broytingar í búskaparligu viðurskiftunum millum Føroyar og Danmørk.
Víst verður á nakrar møguleikar fyri einari búskaparligari uppgerð
og skiftistíð millum Føroyar og Danmørk. Tað verður politiski myndugleikin, sum ger av, hvør leistur ella loysn skal verða brúkt.
Dentur verður lagdur á, at við búskaparligu fortreytunum, sum
eru, er neyv búskaparpolitisk stýring týdningarmikil, um Føroyar fáa
fullveldi ella ikki.
Lýstar og greindar verða beinleiðis rískisveitingarnar til Føroya, t.e.
heildarveitingin og rakstur av ríkisstovnum í Føroyum. Í einum føroyskum fullveldi verður kostnaðurin fyri ríkisstovnarnar, sum eru,
møguliga heilt øðrvísi, somuleiðis sum føroyska samfelagið fær aðrar
inntøkukeldur og skal átaka sær aðrar útreiðslur. Mett verður, at slíkar
greiningar liggja ikki undir arbeiðssetninginum hjá nevndini.

Fyriskipan
Búskaparnevndin er ein partur av einari størri sjálvstýrisverkætlan.
Frágreiðingin hjá nevndini er ein partur av Hvítbókini, saman við
arbeiðinum hjá Sáttmálanevndini og Fyrisitingarbólkinum.
Limirnir í Búskaparnevndini eru:
Formaður
Reidar Nónfjall, búskaparfrøðingur (stjóri á Strandfaraskipum Landsins)
Limir
Magni Laksáfoss, búskaparfrøðingur (fulltrúi á Hagstovu Føroya)

12 · Hvítabók – Fylgibind 1
Bjarni Olsen, búskaparfrøðingur (stjóri í Føroya Sparikassa)
Janus Petersen, búskapar- og løgfrøðingur (stjóri í Føroya Banka)
Jan Mortensen, verkfrøðingur (skrivstovustjóri í Føroya Arbeiðsgevarafelag)
Hermann Oskarsson, búskaparfrøðingur (stjóri á Hagstovu Føroya)
Sigurd Poulsen, búskaparfrøðingur (stjóri í Landsbanka Føroya)
Jonhard Eliassen, búskaparfrøðingur (fulltrúi í Landsbanka Føroya)
Annika Johansen, búskaparfrøðingur (marknaðarsamskipari á Føroya
Tele)
Durita Tausen, búskaparfrøðingur (fulltrúi í Fíggjarmálastýrinum)
Gunvør Balle, búskaparfrøðingur (deildarleiðari á Tórshavnar Skipasmiðju)
Mathea Hilduberg, búskaparfrøðingur (fulltrúi á kredittdeildini í
Føroya Sparikassa)
Skrivarar
Mortan Simonsen, búskaparfrøðingur (fulltrúi í Fíggjarmálastýrinum)
Harafturat var Óli Samró skrivari til 11. mai 1999.
Talan er um eina fakliga nevnd, og endamál hennara er at tryggja eina
fakliga breidd. Harafturat eru limirnar valdir við atliti at royndum í
ymsum pørtum í samfelagsbúskapinum.
Búskaparnevndin hevði sín fyrsta fund 22. desember 1998, og
nevndin skuldi verða liðug við frágreiðingina 10. juni 1999. Tíðarfreistin varð síðan endurskoðað, við atliti at tí umfatandi arbeiðssetningi, sum álagdur varð nevndini, og tí varð freistin longd nakað.

Avmarkingar
Nevndin hevur í sínum arbeiði gjørt ymsar avmarkingar í arbeiðssetninginum:
•
•

•
•

Kanningar eru ikki gjørdar, hvussu minkandi ríkisveitingar ávirka
einstaka húskið og virkið.
Settar eru ikki upp langtíðarfíggjarlógir, av tí at fíggjarlógararbeiðið er ein týðandi partur av politiskum ætlanum og raðfestingum.
Lagt er ikki beinleiðis upp fyri ávirkanum á búskapin av væntandi oljuinntøkum.
Vinnubygnaður og vinnumynstur eru ikki beinleiðis greinað.

Inngangur · 13

Kanningarháttur
Høvuðsgrundarlagið undir arbeiðinum og kanningunum hjá Búskaparnevndini eru føroysk hagtøl. Hagtalstilfarið er rættiliga umfatandi
og úr ymsum keldum. Nevndin hevur t.d. samanhangandi hagtalstilfar aftur til 1962, tá føroyska hagtalssøgan byrjaði. Tað eru tó nakrir
veikleikar og vansar við føroyskum hagtalstilfari, ið gera tað neyðugt
at taka ávís fyrivarni í greiningunum. Ein part av hagtalstilfarinum
hevur Búskaparnevndin gjørt og sett upp.
Hagtalstilfarið er síðan viðgjørt á ymsan hátt, bæði við vanligum
samfelagslýsandi greiningum og við myndlaútrokningum. Myndlaútrokningarnar byggja á búskaparligar myndlar, ið eru mentir og tillagaðir føroyskum viðurskiftum.
Tað eru eisini nýttar fakbókmentir og aðrar frágreiðingar um føroyska búskapin og aðrar slíkar búskapir. Samrøður og fundir hava
eisini verið um evnið við fakfólk úr øðrum londum. Hesi fakfólk hava
havt høvi til at gera viðmerkingar til arbeiðið hjá nevndini og somuleiðis almennar viðmerkingar um føroyska búskapin. Í nøkrum førum
eru óheft fólk biðin um skrivliga at lýsa ávís avmarkað evni.

Málbólkur
Frágreiðingina hjá Búskaparnevndini hava fakfólk skrivað. Frágreiðingin er ein partur av fullveldisætlanum landsstýrisins og skal tí brúkast sum grundarlag undir politiska og almenna kjakinum um føroyskt
fullveldi og vendir sær tí fyrst og fremst til politikarar og almenningin
sum heild.

Framhaldandi kanningar
Í greiningunum verður víst á, hvat ið krevst, og hvørjar avleiðingarnar
eru av ymsum loysnum til eina búskaparliga uppgerð og skiftistíð
millum Føroyar og Danmørk. Tá politiski myndugleikin er samdur
um eina loysn, verður neyðugt at gera neyvari greiningar og útrokningar.

Høvuðsinnihald
Frágreiðingin er býtt í tveir høvuðspartar. Í fyrra parti verður dentur
lagdur á at lýsa avleiðingarnar av minkandi ríkisveitingum, bæði í
stutta og langa tíð. Annar partur er um búskaparpolitiska stýring og
tillaging.

14 · Hvítabók – Fylgibind 1

Bygnaðurin í frágreiðingini

Samandráttir
➞

Partur I
Ríkisveitingar í Føroyum lýstar
Búskaparligar fortreytir
Støðuginntøka
Búskaparvøkstur og minkandi ríkisveitingar
Avleiðingar av minkandi ríkisveitingum
– Stutttíðargreiningar
– Árin, sum frá líður

➞

Partur II
Búskaparpolitikkur í øðrum londum
Fortreytir fyri búskaparstýring í Føroyum
Búskaparpolitikkur – konjunkturjavnan
Gjaldoyraskipanin
Búskapargrunnur

Oman fyri vísti bygnaður av frágreiðingini verður mettur at tryggja,
at arbeiðssetningurin verður loystur nøktandi.

Samandráttir · 15

Kapittul 1: Samandráttir
Minkaðar ríkisveitingar
Ríkisveitingar í Føroyum lýstar
Donsku ríkisveitingarnar til Føroya eru vaksnar frá 1962 fram til nú,
bæði í leypandi og í føstum prísum. Størsti parturin av ríkisveitingunum, ið nýttur er til rakstur og íløgur, er farin til almanna- og heilsuverkið, nakað er eisini farið til samferðslu. Danski ríkiskassin hevur
verið við til at byggja upp týðandi partar av føroyska vælferðarsamfelagnum, og sæst hetta serliga aftur í íløguútreiðslunum hjá ríkiskassanum síðst í 1960-árunum. Vøksturin í 1970-árunum var eisini
stórur, men her stavar ein stórur partur av vøkstrinum frá prísvøkstri.
Samanborið við rakstrar- og íløguútreiðslurnar hjá bæði lands- og
ríkiskassa, eru útreiðslurnar hjá ríkiskassanum frá 1962 fram til nú
spakuliga minkaðar.
Allar ríkisveitingarnar til Føroya eru umleið 1,3 mia. kr. um árið.
Upphæddin fatar um heildarveitingina til landskassan, góðar 900
mió. kr., og útreiðslur til pensjónir og til at reka ríkisstovnar í Føroyum, umleið 400 mió. kr., herundir Fiskeriinspektionen og Flyvestationen Thorshavn, sum stóðu fyri góðari helvt av útreiðslunum til
ríkisstovnar. Afturat hesum koma aðrar útreiðslur, eitt nú lestrarstuðul (SU) til føroyingar í Danmørk, sum ikki eru tiknar við, tí tær eru
torførar at gera upp og broyta neyvan heildarmyndina.
Allar ríkisveitingarnar eru ikki broyttar so hvørt, farið er frá endurgjaldsskipanum yvir til heildarveiting.
Tað er ógreitt, á hvørjum politiskum grundarlagi støddin á ríkisveitingunum er ásett gjøgnum tíðina, bæði undir endurgjaldsskipanini
og eftir, at skipanin varð umløgd til heildarveiting. Ein alkend fatan
er, at danski ríkiskassin hevur veitt stuðul fyri at tryggja Føroyum
somu lívskor sum í ríkinum annars. Spurningurin í hesum sambandi
er, hvørja støðu danskir myndugleikar taka, um so er, at lívskorini t.d.
gerast munandi øðrvísi enn í Danmørk.
Tað eru í løtuni ikki alment fráboðað nøkur politisk stevnumið frá
donsku myndugleikunum viðvíkjandi ríkisveitingunum. Kortini er í
avtaluni millum landsstýrið og donsku stjórnina avtalað, at búskaparligu viðurskiftini millum londini bæði skulu verða endurskoðað, og

16 · Hvítabók – Fylgibind 1
samráðast skal um eina skiftistíð, har miðað verður ímóti, at føroyski
búskapurin verður sjálvberandi.

Búskaparligar fortreytir
Tjóðarroknskapartøl frá 1962-1989 vísa, at innlendski eftirspurningurin til nýtslu og íløgur hevur ikki bara lagað seg til tað, sum føroyingar sjálvir hava framleitt, men eisini til veitingarnar frá danska ríkinum og lántøku í útlondum. Ríkisveitingarnar hava gjørt, at til hevur
borið hjá føroyingum at hava støðugt hall í samhandlinum við onnur
lond á stødd við veitingarnar, uttan at neyðugt var at lána pening úr
útheiminum. Partar av tíðarskeiðinum og serstakliga í 1980-árunum
var innlendski eftirspurningurin tó so stórur, at neyðugt var við stórari uttanlandslántøku aftur at veitingunum úr ríkiskassanum. Stóra
skuldarbindingin hevði ógvisligar og tvungnar búskaparligar tillagingar við sær undir kreppuni í 1990-árunum.
Frá 1962-1989 brúktu føroyingar í miðal 13% meira, enn teir framleiddu. Síðan 1990 hevur nýtslu- og íløgustigið tó í miðal verið 7%
lægri enn framleiðslan. Tað, at nýtslu- og íløgustigið hevur verið lægri
enn framleiðslan, er eindømi í nýggjari føroyskari búskaparsøgu.
Búskapurin hevur eftir kreppuárini verið merktur av, at framleiðslukostnaðurin er tillagaður, og hevur hetta bøtt um kappingarførið. Búskapurin hevur eisini verið eyðkendur av stórum vøkstri,
gjaldsjavnaavlopi, og at nettoskuldin broytist til nettoogn í útlondum.
Somuleiðis hava almennu kassarnir fingið stórt og vaksandi avlop.
Partur av vøkstrinum má sigast at vera konjunkturvøkstur, sum
stendst av tí, at búskapurin var trýstur so langt niður í kreppuni. Hesin parturin av vøkstrinum má væntast at minka aftur, tí at eftirspurningurin økist ikki meira. Vøksturin stavar eisini frá bøtta kappingarførinum og hevur møguleika fyri at gerast meira varandi. Hetta og
avlop hjá tí almenna og á gjaldsjavnanum bendir á, at búskapurin
longu partvíst er minni bundin av ríkisveitingunum.
Fyri at føroyski búskapurin betur skal verða førur fyri at taka ímóti
avbjóðingunum, minkandi ríkisveitingarnar bera í sær, er neyðugt í
búskaparpolitisku stýringini at reka konjunkturjavnandi politikk, ið
skal tryggja støðugan búskaparvøkstur, varðveita part av stóra gjaldsjavnaavlopinum og avlopið hjá almennu kassunum.
Ein grundin til hetta er, at búskapurin sum heild, við framhaldandi
gjaldsjavnavlopi, fer at fáa vaksandi avkast av nettoogn í øðrum londum, sum kann viga upp móti minkandi ríkisveitingum. Ein onnur
grund er, at vinnur í altjóða kapping hava betri kor at mennast, um
tað við fíggjarpolitikkinum eydnast at halda vøkstrinum á innlendska
eftirspurninginum á einum hóskandi stigi næstu árini.

Samandráttir · 17

Um so er, at einki verður gjørt fyri at stýra nýtslu- og íløguvøkstrinum, er sannlíkt, at „milliardin“ á gjaldsjavnanum verður „slúsað“ inn
í búskapin. Hetta ber í sær, at vardu vinnurnar, t.d. almennar tænastur
og flestu privatu tænastuvinnur, leggja hart kostnaðartrýst á vinnur í
altjóða kapping. Av hesum er stórur vandi fyri, at kappingarførið, sum
bygt er upp seinnu árini, fer fyri skeytið og tí eisini partar av kappingarvinnuni. Hetta merkir, at tillagingin at minka ríkisveitingarnar,
sum frá líður, kann gerast sera trupul.
Nevndin hevur gjørt nakrar framrokningar fyri gongdina á gjaldsjavnanum, um ríkisveitingarnar verða minkaðar. Fortreytirnar eru í
høvuðsheitum, at útflutningurin veksur 2% um árið, sum er á leið
helvtin av søguliga miðalvøkstrinum. Niðurstøðan er, at skal búskapurin verða tryggjaður fyri ógvisligum tillagingum og trupulleikum, er
avgerandi, at innflutningurin ikki veksur skjótari enn útflutningurin.
Viðmerkjast kann, at um so er, at avlopið á gjaldsjavnanum (ella
ein upphædd svarandi til 3/4 av ríkisveitingunum) eisini verður tikið
upp í innlendska eftirspurningsmeldurin, verður realvøksturin møguliga enn størri. Fortreyt fyri enn størri vøkstri er tó, at tann peningur,
sum verður slúsaður inn í búskapin, kann seta í gongd arbeiðsmegi
og annað framleiðslutilfeingi, sum ikki verður brúkt frammanundan.
Í kreppuárunum var nógv tilfeingi, bæði framleiðslutól, arbeiðsmegi og náttúrutilfeingi, sum ikki varð brúkt, og tí stavar partur av
búskaparvøkstrinum seinnu árini frá hesum óbrúkta tilfeingi. Hóast
kapasitetsnýtslan í føroyska búskapinum ikki verður máld, er tað eyðsýnt, at arbeiðsmarknaðurin er undir hørðum trýsti. Tað er tí lítið
høpi í at vaksa keypiorkuna munandi fyri at bøta um búskaparvøksturin.
Vøksturin í framleiðsluvirðinum í føstum prísum hevur seinastu 5
árini verið um 6% í miðal, miðalvøksturin frá 1962-1999 hevur verið
eitt sindur undir 5%. Veruligi virðisvøksturin í útflutninginum hevur
í miðal verið 8% seinastu 5 árini og 3,7% frá 1962-1999. Hetta ber í
sær, við óbroyttum skattatrýsti, ein búskaparvøkstur við vaksandi inntøkum til tað almenna.
Verða ríkisveitingarnar, við hesum fortreytum, minkaðar í longri
áramál, t.d. 15-20 ár, er sannlíkt, at búskapurin heldur fram at vaksa.
Varisliga mettur búskaparvøkstur kundi í hesum viðfangi verið 2%,
svarandi til helvtina av søguliga vøkstrinum í útflutninginum. Slík
gongd ber í sær, at óneyðugt verður hjá tí almenna at fremja beinleiðis sparingar, so hvørt sum ríkisveitingarnar minka.
Eitt grundleggjandi krav er tó, at tað almenna, fyri at fíggja minkaðu ríkisveitingarnar, fremur ávísar sparingar í skiftistíðini. Hetta
merkir, at meirinntøkur hjá tí almenna, sum stava frá búskaparvøkstri,
mest verða nýttar til at fíggja minkaðu ríkisveitingarnar. Útreiðslu2 – Hvítabók – Fylgibind 1

18 · Hvítabók – Fylgibind 1
vøksturin hjá tí almenna verður lægri enn inntøkuvøksturin, og almenni sektorin veksur tí seinni enn allur búskapurin.
Sum gongdin í búskapinum hevur verið seinastu árini, ber til at
laga búskapin til minkandi ríkisveitingar og kortini ikki minka eftirspurningin og virksemið so nógv, sum annars hevði verið neyðugt.
Týðandi fortreyt fyri lagaligari búskapartillaging er tó, at politiska
valdið megnar at taka skynsamar avgerðir um fíggjarpolitikkin komandi árini.

Støðuginntøka
Høvuðsinntøkukeldurnar í føroyska búskapinum eru inntøkur av
fiskivinnuni og ríkisveitingarnar. Báðar hesar inntøkukeldurnar kunnu
metast sum óvissar inntøkukeldur. Inntøkurnar av fiskivinnuni hava
søguliga víst seg at verið óstøðugar, og eingin vissa er fyri, at ríkisveitingarnar fara at vera støðugar. Tað sama geldur inntøkur, sum
kanska koma av oljuvinnu.
Búskaparstýringin eigur tí, nógv meiri enn higartil, at verða grundað á, at høvuðsinntøkukeldurnar eru óvissar. Dentur verður her serliga lagdur á at lýsa slíka stýring í sambandi við ríkisveitingarnar. Nógv
bendir á, at veitingarnar fara at minka í framtíðini, fyrst og fremst tí,
at sitandi føroyska politiska valdið vil hetta, men kanska danska politiska valdið vil tað eisini.
Fyri at minkandi ríkisveitingar ikki skulu fáa ov skaðilig árin á føroyska búskapin, verður mælt til, at fíggjarpolitikkurin verður lagaður
til eina varisliga metta støðuginntøku (eisini nevnd permanentinntøka)
av ríkisveitingunum.
Støðuginntøkan av ríkisveitingunum kann lýsast sum ein støðug
upphædd, sum tað almenna kann nýta í framtíðini, eisini eftir at ríkisveitingarnar eru burtur. Hugskotið er, at tað almenna ikki nýtir alla
ta árligu ríkisveitingina, men sparir ein part av veitingini upp, meðan
hon enn er stór. Endamálið er, at uppsparingin skal geva tí almenna
eitt árligt avkast.
Ásetingin av støðuginntøkuni verður ávirkað av fleiri viðurskiftum,
serliga av áramálinum, ríkisveitingin verður skorin niður, og tí rentu,
uppspardi parturin av ríkisveitingini kann væntast at kasta av sær. Í
frágreiðingini eru sett upp dømi um, at støðuginntøkan av ríkisveitingini, umleið 1,3 mia. kr., kann væntast at liggja ímillum 200 og 570
mió. kr., alt eftir skiftistíð og rentufortreytum. Men av tí, at skiftistíðin ikki er fastløgd, ber ikki til at siga nakað við vissu um, hvussu
stór støðuginntøkan er.
Støðuginntøkan kann nýtast sum eitt grovt mát fyri, hvussu stórur
partur av ríkisveitingunum árliga kann slúsast inn í búskapin umvegis

Samandráttir · 19

landskassan. Verður støðuginntøkan t.d. roknað til 400 mió. kr., verður hetta støðuginntøka, t.e. føst árlig inntøka hjá landskassanum.
Hetta er treytað av, at allur parturin av ríkisveitingunum, sum er
oman fyri 400 mió. kr., t.e. umleið 900 mió. kr., verður settur av til
uppsparing. Avlopið av almenna sektorinum hevur seinastu árini verið 600-700 mió. kr., og tí krevst størri avlop fyri at fremja hesa uppsparing.
Ein langtíðarætlan fyri fíggjarpolitikkin eigur at byggja á varisligar
metingar av støðuginntøkuni í sambandi við ríkisveitingarnar og
møguliga olju- og gassinntøkur.

Búskaparvøkstur og minkaðar ríkisveitingar
Skulu danskir og føroyskir myndugleikar samráðast um at minka ríkisveitingarnar, koma nøkur búskaparlig áhugamál til umrøðu. Her
verður ein myndil lýstur, sum møguliga rúmar áhugamálunum hjá
báðum pørtum í slíkari samráðingarstøðu.
Ríkisveitingarnar kunnu verða minkaðar eftir ymiskum myndlum.
Ein møguleiki er, at minkingin verður tengd at broytingum í føroysku
bruttotjóðarúrtøkuni. Tíðin, tað varir at minka ríkisveitingarnar, er
treytað av búskaparvøkstrinum, og hvussu stóran part av vøkstrinum
politisku myndugleikarnir vilja nýta til at minka ríkisveitingarnar.
Tað er greitt, at føroysku kommunurnar eisini skulu fíggja ein part
av minkaðu ríkisveitingunum. Tað verður neyðugt í sambandi við at
yvirtaka vaksandi partin av øllum fíggjartørvinum hjá tí almenna, at
gjørt verður eitt greitt uppgávu- og ábyrgdarbýti millum land og
kommunur. Hetta hevur m.a. við sær, at broytingar eiga at verða
gjørdar í skattaskipanini.
Verður ein avtala millum Danmørk og Føroyar gjørd eftir hesum
leisti, kann lagt vera upp fyri væntandi oljuinntøku hjá landskassanum.
Verður ríkisveitingin bara minkað ein part av árliga búskaparvøkstrinum, gongur long tíð, áðrenn veitingin er avgerandi minkað. Hetta
ber í sær, at óvist er, hvussu politikarar og onnur skulu laga seg til
eina slíka gongd, og um landsstýrið drálar við neyðugu sparingunum
ella tillagingunum. Verður ríkisveitingin í staðin lækkað fast í stutt
áramál, vita bæði politikarar, vinnulívsfólk og borgarar betur, hvussu
tey skulu laga seg til nýggju støðuna. Hetta kann tó viðhvørt hava
ógvisligari árin á búskapin.

20 · Hvítabók – Fylgibind 1

Stutttíðargreiningar
Stutttíðargreiningarnar eru ikki at greiða, hvussu búskapurin er, tá ið
ríkisveitingarnar eru burtur, men at lýsa árinið á búskapin, meðan
ríkisveitingarnar minka.
Búskapur við ríkisveitingum hevur vanliga lutfalsliga stóran almennan sektor. Eitt annað eyðkenni er, at tað eru lutfalsliga nógvar
privatar vinnur, ið lata almenna sektorinum vørur og tænastur.
Tá ríkisveitingarnar minka, verður almenni sektorurin lutfalsliga
minni. Eftirspurningurin frá almenna sektorinum verður minni, og tí
verða færri vinnur, ið lata honum vørur og tænastur. Bæði almennu
og avleiddu privatu vinnurnar minka tí eisini.
Vinnurnar minka, og tí minkar eftirspurningurin eftir arbeiðsmegi.
Hetta ber í sær arbeiðsloysi, og at fólk flyta í onnur lond. Lønarlagið
fellur sostatt, kappingarførið í útflutningsvinnuni verður betri, og
framleiðslan veksur. Talan er tí um nógvar avleiðingar, sum virka hvør
sín veg.
Tá almenni sektorurin og avleiddu privatu vinnurnar minka, minkar eftirspurningurin og tí eisini innflutningurin. Gjaldsjavnin verður
betri, tí bæði útflutningurin veksur, og innflutningurin minkar.
Fyri at fáa eina ábending um, hvussu nógv neyðugt er at spara,
verður lýst, hvønn týdning ríkisveitingarnar hava fyri almenna sektorin. Viðmerkjast skal, at sjálvt um ríkisveitingarnar fyrst og fremst
eru týdningarmiklar fyri landskassan, bera tær eisini í sær, at kommunukassarnir sleppa undan nøkrum útreiðslum.
Tað, sum ríkisveitingarnar hava at týða fyri almennu kassarnar, sæst
m.a. av, at tær eru umleið 30% av øllum almennu inntøkunum. Almennu inntøkurnar vóru í 1998 umleið 4,4 mia. kr. og av tí vóru
ríkisveitingarnar umleið 1,3 mia. kr. Sostatt fíggjaðu almennu kassarnir sjálvir umleið 3 mia. kr.
Tá ið hugt verður at ríkisveitingunum á henda hátt, er ikki lagt upp
fyri, at skattainntøkurnar av teimum lønunum, sum ríkisveitingarnar
eru við til at fíggja, verða verandi í Føroyum. Somuleiðis verða avgjøldini eisini verandi í Føroyum. Hesar skatta- og avgjaldskrónurnar
eru tí inntøka hjá landskassanum og kommunukassunum. Tískil fíggja
ríkisveitingarnar í veruleikanum ein part av teimum 3 mia. kr., sum
almennu kassarnir fáa inn í skatti og avgjøldum. Verður hetta ikki
tikið við, verða ríkisveitingarnar undirmettar.
Ein háttur at leggja upp fyri hesum er, at rokna sonevndu fruminntøkurnar. Dømi um fruminntøkur hjá almennu kassunum eru inntøkur av t.d. fiskivinnuni, alivinnuni, ferðavinnuni og øðrum grundleggjandi vinnum í Føroyum. Ríkisveitingarnar verða í hesum sambandi roknaðar sum fruminntøka.

Samandráttir · 21

Tá ið ríkisveitingarnar verða gjørdar upp sum fruminntøka, sæst,
at tær í veruleikanum ikki bara fíggjaðu triðingin av almennu útreiðslunum í Føroyum, men at tær nøkur ár fíggjaðu meiri enn helmingin.
Sostatt fíggjaðu almennu kassarnir í Føroyum í 1997 ikki 3 mia. kr.,
men „bara“ umleið 2,25 mia. kr. Ríkisveitingarnar fíggja tí stóran part
av almennu útreiðslunum og hava nógv árin á búskapin. Tað er tó
ymiskt, hvussu ríkisveitingarnar ávirka ymsu partarnar av búskapinum. Sum nevnt omanfyri, so ávirka ríkisveitingarnar serliga almenna
sektorin og eisini avleiddu privatu vinnurnar.
Almennu kassarnir hava avlop, og tí er ikki neyðugt beinleiðis at
spara á fíggjarlógini, um ríkisveitingarnar skulu minka, og so hvørt
sum almenna skuldin minkar, ber til at minka ríkisveitingarnar meiri.
Avlopið í almennu kassunum er tó ikki nóg stórt til, at allar ríkisveitingarnar kunnu verða minkaðar á henda hátt. Sum umrøtt undir
støðuginntøkunum, hevur almenni sektorurin tey seinastu árini havt
600-700 mió. kr. í avlopi (íroknað rentur), men kravið verður óivað,
at avlopið skal verða nakað væl størri.
Fruminntøkugreiningin hjá almennu kassunum í 1997 vísir, at 500
mió. kr. vóru til avlops (í 1998 var avlopið, sum nevnt, enn størri).
Um viðurskiftini í 1997 kunnu metast ikki at vera merkt av óvanligum fortreytum fyri útflutningsvinnurnar, kann tí sigast, at ríkisveitingin væntandi kann minka eina upphædd, sum svarar til avlopið
uppá 500 mió. kr., uttan at tað fær serligar avleiðingar fyri almenna
sektorin og búskapin sum heild. Tað skal í hesum viðfangi leggjast
dentur á, at føroyski búskapurin, sum nevnt omanfyri, er ógvuliga
ójavnur, serliga av broytingum í útflutningsvinnunum, og tí er helst
neyðugt at leggja nakað meiri uppfyri. Vert er tó at geva sær fær um,
at sæð í søguligum baksýni, var útflutningur Føroya undir miðal í
1997, og kundi hetta bent á, at grundarlagið í 1997 ikki er ein yvirmeting av búskaparliga potentialinum.
Við 500 mió. kr. í avlopi ber tó ikki til at skera alla heildarveitingina, 900 mió. kr., burtur, og enn minni, at almennu kassarnir átaka
sær árligu útreiðslurnar hjá dønum, 400 mió. kr., til ríkisstovnar o.a.
Um ríkisveitingin verður skorin niður yvir eitt longri áramál, er tó
møguleiki fyri at fremja eina ávísa uppsparing, sum kann geva almenna sektorinum eina støðuginntøku framyvir, sum partvíst kann
fíggja, at ríkisveitingarnar falla burtur.
Trupult er at áseta virðið av støðuginntøkuni, av tí, at hon er nógv
treytað av realrentufortreytunum. Men treytað av, at verandi avlop
hjá almenna sektorinum, 500-700 mió. kr. árliga, verður fasthildið
yvir eitt longri áramál, vil tað verða møguligt at skapa eina støðuginntøku frá hesi uppsparing, sum ber upp fyri at heildarveitingarnar
falla burtur. Men hetta treytar bæði, at talan er um langa skiftistíð,

22 · Hvítabók – Fylgibind 1
og at rikin verður ein sera varisligur búskaparpolitikkur, sum ger tað
møguligt ár um ár at hava stór árlig avlop í skiftistíðini.
Hinvegin er ikki sannlíkt, at støðuginntøkan stavandi frá verandi
avlopsstigi hjá tí almenna kann gerast so stór, at hon harumframt
eisini kann fíggja tær útreiðslur, umleið 400 mió. kr., sum danski ríkiskassin nú hevur til ymsar ríkisstovnar, pensjónir o.a.
Tískil er neyðugt antin at spara almennar útreiðslur, ella at vaksa
inntøkur. Ein møguleiki at vaksa inntøkurnar er at hækka skatta- og
avgjaldstrýstið ella at reka ein vinnupolitikk, sum ger vinnulívið betur
ført fyri at vaksa um framleiðsluvirðið við nøktandi avkasti. Vert er
tó at leggja til merkis, at við einum búskaparvøkstri, sum t.d. er 2%
árliga, fer inntøkugrundarlagið hjá tí almenna at vaksa. Soleiðis gerast
krøvini til beinleiðis sparingar munandi linari. Slík gongd hevur tó við
sær krøv um lutfalsligar sparingar hjá tí almenna, og tí verða almennu
útreiðslurnar at vaksa spakuligari enn allur búskapurin.
Í frágreiðingini eru sett upp dømi um, at við t.d. 2% í búskaparvøkstri, vaksa inntøkurnar hjá tí almenna 60 mió. kr., eftir verandi
framleiðslustigi og við verandi skattatrýsti. Sostatt kann tað almenna
minka ríkisveitingarnar 60 mió. kr. árliga, uttan neyðugt verður at
skerja útreiðslurnar beinleiðis ella krevja meira inn í skatti og avgjøldum.
Um sparingar skulu fremjast, ella skatturin skal hækka, so hevur
hetta sum nevnt avleiðingar fyri heildarbúskapin. Fyri at koma fram
til, hvussu stórar avleiðingarnar vera, verður økonometriski myndilin
EMFI brúktur. Ein økonometriskur myndil er ein mynd av búskapinum sett upp sum matematiskar líkningar, soleiðis at til ber at rokna
eitthvørt árin á búskapin. Úrslitini skulu verða tulkað sum ein ábending um, hvussu stórt árinið verður, og ikki sum endaligi sannleikin.
Ein týdningarmikil niðurstøða av útrokningunum er, at verður
spart, minkar skattagrundarlagið, og tí verður neyðugt at spara enn
meiri fyri at røkka málinum. Sparingar á almennu fíggjarlógini raka
ymist, alt eftir hvar spart verður. Størsta avleiðingin er av at spara í
almennum lønum, tí stórur partur av almennu lønunum kemur inn
aftur í skattum og avgjøldum. Verður í staðin spart aðrastaðni á almennu fíggjarlógini, t.d. íløgur, nýtsla, inntøkuflytingar, studningur,
missa almennu kassarnir ikki líka stórar inntøkur.
Verða ríkisveitingarnar t.d. skerdar 100 mió. kr., og sparingar
framdar fyri at fíggja tað, er neyðugt at spara millum 150 og 300 mió
kr. á fíggjarlógini, alt eftir hvar spart verður. Hetta merkir, at bruttotjóðarúrtøkan minkar millum 102 og 511 mió. kr. tað árið, spart verður. Sum frá líður, rættar búskapurin seg upp aftur, og árinið á búskapin er tí ikki líka stórt eftir, at nøkur ár eru liðin.

Samandráttir · 23

Árin, sum frá líður
Árin, sum frá líður, er ein greining, hvussu búskapurin er, eftir at ríkisveitingarnar eru burtur. Bráðfeingisárin telja so at siga ikki við, tí hóast inntøkan fellur í fyrsta umfari, er endaliga úrslitið, sum frá líður,
at búskapurin er komin í eina nýggja legu. Nýggja legan kann so vera
hægri ella lægri enn við ríkisveitingum.
Lítil ivi er um, at inntøkan í samfelagnum sum heild fer at verða
lægri, enn hon er nú, tí tað skal ógvuliga nógv vinnuvirksemi til at
geva føroyskum borgarum eins nógvar inntøkur, sum ríkisveitingin
gevur. At siga, hvussu nógv lægri inntøkan verður, ber ikki til.
Rímiliga vist kann verða sagt, at vinnubygnaðurin fer at broytast.
Hetta kemst fyrst og fremst av, at ríkisveitingin hevur økt innlendska
eftirspurningin so nógv, at tær vinnurnar, sum nøkta innlendska eftirspurningin, fara ikki at hava sama inntøkugrundarlag, tá ríkisveitingin
er burtur. Vardu vinnurnar, t.e. tær, sum framleiða til innlendskan
eftirspurning, og ikki eru í kapping uttaneftir, fara ikki at kasta eins
nógv av sær til lønir og kapital, tá eftirspurningurin minkar. Tá tað
ikki fer at loysa seg eins væl at framleiða vørur ella tænastur til innlendska eftirspurningin, fer nakað av framleiðslutilfeinginum haðani,
t.e. arbeiðsmegi og íløgukapitalur, at flyta í aðrar vinnur.
Harafturímóti fara vinnur í kapping, t.e. vinnur, sum framleiða til
útflutnings, ella sum framleiða vørur til heimamarknaðin í kapping
við innfluttar vørur, at fáa betri kor at virka undir. Hetta kemst av
tveimum orsøkum:
•
•

Avkastið til arbeiði og kapital versnar í vardu vinnunum, og tí
fara fólk og kapitalur at flyta í vinnurnar í kapping
Minni lønarvøkstur og minni kostnaðarvøkstur, og tí fara vinnurnar at vera kappingarførari við somu framleiðslu aðrastaðni

Sostatt batnar kappingarførið hjá útflutningsvinnunum, sum eru í
innanhýsis kappingini um framleiðslutilfeingið, samstundis sum tær
eisini verða kappingarførari á vørumarknaðinum.
Verður virksemið, og av tí avkastið til lønir og kapital, ikki kappingarført við útlendska framleiðslu, kann væntast, at ein partur av
arbeiðsfólkinum, og ikki minst kapitalinum, fer at flyta úr Føroyum.
Hóast lívskorini hjá teimum, sum eftir eru, kanska eru líka góð, sum
tey eru nú, verður fólkatalið minni, og samanlagda inntøkan lægri.
Sannlíkt er, at bygnaðarviðurskifti kunnu bøta um støðuna, sum frá
líður. Tað eru orsakir at halda, at framleiðslutilfeingi verður ikki nóg
væl nýtt, fær búskapurin ríkisveiting. Ávísur vandi er fyri, at nøkur
fólk eru í starvi í almenna sektorinum, sum kanska høvdu verið í øðr-

24 · Hvítabók – Fylgibind 1
um hægri produktivum arbeiði, um tilfeingið varð øðrvísi nýtt. Lyndið hevur eisini verið til at veita studning til vinnuligt virksemi við
lítlum avkasti, soleiðis at vinnurnar kasta lítið ella einki av sær til
almenna húsarhaldið. Slíkt samfelagsligt oyðsl hvørvur partvíst av sær
sjálvum, tá verri ráð verða at reka lágproduktivt virksemi.
Harafturat ber til at laga bygnaðin soleiðis, at mest møguligt gagn
fæst burtur úr skatta- og avgjaldspolitikkinum. Ansað kann betur
verða eftir, at mest møgulig vælferð fæst úr teimum veitingum og
studningum, sum tað almenna letur til borgarar og vinnur.

Búskaparpolitisk stýring
Búskaparpolitikkur í øðrum londum
Stór krøv eru sett til at tillaga tey amboð, sum nýtt verða í búskaparstýringini, hjá teimum londum, ið hava viljað sloppið at vera uppi í
búskaparligu altjóðagerðini, sum verið hevur seinastu 20-30 árini.
Smálond, og størri lond við, hava staðið í einari støðu, har tey hava
skulað gjørt av antin at siga frá sær nøkur stýringaramboð ella at fáa
lut í teimum fyrimunum, sum meiri opinleiki í búskaparliga samskiftinum við onnur lond ber í sær.
Í nógvum førum hava myndugleikarnir í hesum londum mett fyrimunirnar við at liberalisera heimligar marknaðir fyri arbeiðsmegi, vørur, tænastur og kapital at vera størri enn vansarnar. Myndugleikar í
fleiri av hesum londum hava tó vitað, at stórir trupulleikar kundu
taka seg upp fyri búskaparstýringina, um opinleikin bleiv framdur ov
brádliga. Í sambandi við at frígeva fíggjarmarknaðirnar skuldi fyrivarni
t.d. takast fyri kapitalflýggjan og øvugta trupulleikanum – at fólk gera
ov nógv av at lána pening uttanlands.
Liberaliseringarnar vórðu gjørdar stigvíst, samstundis sum ymsar
tillagingar í heimligu fíggjarmarknaðunum vórðu gjørdar. Í hesari tilgongd vórðu krøvini til fíggjarpolitikkin herd, tí fíggjarmarknaðirnir
nú lagaðu seg alt meira eftir búskaparpolitikkinum og búskapargongdini í einstøku londunum. Vánaligur fíggjarpolitikkur í einum
landi við misáliti á langtíðar búskapargongd, kundi nú revsast av m.a.
kapitalumsitarum, t.d. pensjónskassum og peningastovnum, við størri
rentukravi móti ríki og øðrum við fíggjartørvi. Misálit á búskaparpolitikkin kundi nú eisini ítøkiliga vísa seg við, at peningur nógv
meira varð beindur í tryggari íløgur í øðrum londum.
Fyri at skapa trúvirði á fíggjarmarknaðunum hava myndugleikarnir
í fleiri londum tí lagt bond á seg sjálvar; bæði í fíggjarpolitikkinum

Samandráttir · 25

og pengapolitikkinum, undir hesum eisini møguleikanum til at niðurskriva egið gjaldoyra sum amboð í búskaparstýringini. Dømi um
týðandi tillagingar í hesum viðfangi hava verið:
•
•
•

Nógv kunning um ætlaða og førda politikkin
Greitt at staðfesta ábyrgd fyri fíggjarpolitikki og pengapolitikki
Mark fyri almennari skuld og fíggjarlógarhalli

Fortreytir fyri búskaparstýring í Føroyum
Nevndin heldur, at fyritreytin fyri at reka ein skynsaman búskaparpolitikk í Føroyum longu er løgd við avtaluni millum donsku stjórnina og Føroya Landsstýri 10. juni 1998. Føroysku myndugleikarnir
hava nú alla ábyrgdina av føroyska búskapinum. Hetta er tí longu
galdandi og verður ikki nógv øðrvísi í einum føroyskum fullveldi.
Føroysku myndugleikarnir hava í fleiri førum havt sterk búskaparpolitisk amboð, men hava ikki nýtt hesi amboð skynsamligt. Tað
hevur ikki verið greiður skilnaður millum penga- og fíggjarpolitikkin
og tað hava heldur ikki verið greiðar orðingar fyri konjunkturpolitikkinum. Hetta hevur víst seg á tann hátt, at myndugleikarnir í fleiri
førum hava rikið stimbrandi politikk, tá ið umstøðurnar bendu á tað
øvugta og, at teir hava táttað ov harðliga í, tá ið umstøðurnar bendu
á stimbrandi politikk.
Danski tjóðbankin hevur í høvuðsheitinum rikið pengapolitikkin
fyri alt tað danska gjaldoyraøkið og hevur ikki lagt í at reka nakran
serskildan pengapolitikk fyri Føroyar. Harafturímóti kann heldur ikki
verða sagt, at føroysku myndugleikarnir hava rikið nakran vælgrundaðan og skynsaman pengapolitikk við teimum amboðum, ið hava verið til taks, heldur tvørturímóti. Á fíggjarpolitiska økinum hevur fíggjarpolitikkurin millum land og kommunur heldur ikki verið samskipaður.
Føroyski búskapurin er eisini drigin upp í at altjóðagera vøru-, tænastu- og fíggjarmarknaðirnar. Men sigast kann ikki, at føroyskir myndugleikar tilvitað hava framt so umfatandi tillagingar í karmunum fyri
búskaparpolitikkinum, soleiðis sum nógv onnur lond hava gjørt tað.
Pengapolitisku amboðini verða enn færri í framtíðini. Fíggjarpolitikkurin í Føroyum fer tí í framtíðini eisini at vera týdningarmeiri búskaparpolitiskt stýringaramboð.

26 · Hvítabók – Fylgibind 1

Búskaparpolitikkur – konjunkturjavnan
Nýggja stýrisskipanarlógin frá 1993 hevur elvt til nakrar týðandi
formligar broytingar. Tað er nú ein greiður skilnaður millum ábyrgdarøkini hjá landsstýrismonnunum, og hvør landsstýrismaður hevur
fíggjarliga og umsitingarliga ábyrgd av sínum málsøki. Landsstýrismaðurin í fíggjarmálum hevur ábyrgdina av útinnandi og samskipandi
partinum av fíggjarpolitikkinum. Hetta tryggjar m.a. meiri fastleika í
fíggjarpolitikkinum.
Mannagongdin, sum er í fíggjarlógararbeiðnum, er rættiliga nýggj,
og varð fyrstu ferð roynd í 1996. Skipanin er ikki fullroynd enn, men
hildið verður, at skipanin í sær sjálvari er eitt stórt framstig í fíggjarlógararbeiðnum.
Nevndin hevur viðgjørt møguleikar fyri at fremja ymsar stjórnarligar tillagingar. Gjørt er av ikki at mæla til serstakar ítøkiligar forðingar, so sum at seta hámark fyri skuld, lántøku ella halli á fíggjarlógini. Búskapargrunnurin, sum er viðgjørdur í einum parti fyri seg,
er dømi um at áseta karmar stjórnarligt. Her verða nú viðgjørd uppskot um ábøtur á mannagongdir fyri lóggávuni. Endamálið er at
tryggja:
•
•
•
•

Trúvirði á fíggjarpolitikkin
Gjøgnumskygni
Samanhang millum ætlan og útinning
At eftirspurningsávirkan úr landskassanum, kommunum og øðrum almennum búskapareindum verður samskipað

Mælt verður til, at ein mannagongd í fýra stigum viðvíkjandi fíggjarlógararbeiðinum verður sett í verk. Størsta broytingin er eitt løgtingsorðaskifti um fíggjarpolitikkin, og at kommunur og almennir
stovnar verða drigin upp í fíggjarpolitikkin, undir hesum kommunalir
felagsskapir og almenn partafeløg. Mannagongdin kann heilt ella partvíst vera soleiðis:
1. stig. Arbeiðið fram móti fíggjarpolitiskum karmi fyri næsta fíggjarár
byrjar við aðalorðaskifti á tingi í februar/mars í árinum, sum er. Evnið
á hesum aðalorðaskifti er búskaparliga støðan og útlitini. Tingið eigur
við hesi viðgerð at gera niðurstøðu um, hvussu fíggjarpolitikkurin
næsta ár eigur at verða. Við øðrum orðum eigur tingið at taka støðu
til, um tað almenna eigur at stimbra ella tálma øllum búskaparvøkstrinum.
Skotið verður upp, at aðalorðaskiftið í høvuðsheitum bara eigur at
snúgva seg um heildarbúskaparligu viðurskiftini, og at stovnar og fak-

Samandráttir · 27

fólk, ið takast við hesi viðurskifti, verða kallað inn til hoyringarumfar.
Skotið verður somuleiðis upp, at aðalorðaskiftið viðger úrslit av rating-viðgerð av almenna sektorinum, sum altjóða viðurkendur ratingstovnur ger fyrst í árinum.
Rating viðvíkjandi partríki, landspørtum og býum er vanligt fyribrigdi
úti í heimi. Talan er her um fakligan stovn, sum óheftur „góðskumetir“ almenna sektorin (og búskapin sum heild). Týdningarmikil
viðurskifti, sum slík rating fer at lýsa, eru:
•

•
•

Kredittvirðið hjá almenna sektorinum og búskapinum sum heild
– í hesum sambandi eisini, hvussu almenni sektorurin kann
troyta kredittvirðið hjá ríkiskassanum
Kanna, hvørjar politiskar skipanir og hvørji tiltøk verða sett í
verk, um búskapurin verður fyri afturstigi
Meta um rikna búskaparpolitikkin

Tingið eigur tó ikki í aðalorðaskiftinum at taka støðu til, hvussu búskapartálming ella -stimbran ítøkiliga skal verða framd í verki. Hetta
er spurningur, sum verður viðgjørdur í 2. og 3. stigi.
2. stig er at áseta fíggjarpolitiskan karm um allan almenna sektorin,
t.e. land, kommunur og almennar stovnar. Soleiðis verður ein samsvarandi fíggjarpolitikkur tryggjaður fyri land og kommunur. Landsstýrismaðurin í fíggjarmálum ger hetta í mars/apríl mánaði.
3. stig eru samráðingar millum landsstýrismannin í fíggjarmálum og
kommunurnar, um hvussu fíggjarpolitiski karmurin millum land og
kommunur skal verða býttur. Landsstýrismaðurin kann sjálvandi ikki
samráðast við hvørja kommunu sær, men við ein kommunufelagsskap, ið hevur mandat úr øllum kommununum. Ein slíkur felagsskapur eigur møguliga at verða stovnaður við lóg. Samráðingarnar verða í
apríl-juli, og samstundis sum samráðingar eru við hinar landsstýrismenninar. Tá ið tað er lagt fast, hvussu karmarnir verða býttir, er tað
kommunufelagsskapurin, ið skal samráðast við tær einstøku kommunurnar.
4. stig er at leggja fram og viðgera fíggjarlógaruppskotið og fíggjarkarmin hjá kommununum. Hetta verður gjørt 1. oktober eins og nú.
Eisini verður skotið upp, at um ein løgtingslimur ella landsstýrismaður leggur lógaruppskot fyri tingið, so skal verða víst á, hvat árin uppskotið hevur á heildarbúskapin.

28 · Hvítabók – Fylgibind 1

Gjaldoyraskipanin
Nevndin heldur, at føroyski búskapurin tekur óneyðuga stóran transaktións- og váðakostnað á seg, tí at gjaldoyraskipanin á donsku krónuna ella annað í altjóða samanhangi verður bygd á lítið gjaldoyra. Av
tí, at evran fatar um størri part av samhandilsøki føroyinga enn
danska krónan, hóskar evran betur til føroysku búskaparáhugamálini.
Nevndin heldur tað tí vera føroyska búskapinum at gagni, at galdandi currency-board-skipan við donsku krónuni sum grundgjaldoyra,
verður broytt til eina currency-board-skipan við evruni sum grundgjaldoyra.
Fara danir eftir fólkaatkvøðu upp í evru-samstarvið, taka ymsir løgfrøðiligir spurningar seg upp viðvíkjandi galdandi currency-board-skipan. Danska krónan hvørvur sum gjaldoyra, fara danir upp í evru-samstarvið. Hetta ber í sær, at dekningsreglurnar fyri føroyska seðlaumfarinum eftir fólkatingslóg nr. 248 frá 1949 verða høpisleysar. Eftir
galdandi heimastýrisskipan eru gjaldoyraviðurskiftini ríkismál, og er
tí lætt at hugsa sær, at samráðingar verða tiknar upp at broyta lógina
frá 1949, m.a. við tí í hyggju at áseta nýggjar dekningsreglur fyri føroyska seðlaumfarið við evruni sum grundgjaldoyra.
Neyðugt verður at fara hóvliga fram, um umskifti til evru-grundaða
gjaldoyraskipan skuldi komið upp á tal. Nógv tann størsti parturin av
fíggjarskyldum og -krøvum hjá og afturímóti føroyskum løgfrøðiligum eindum er grundaður í donskum krónum. Tørvur er tí á skiftisreglum galdandi eitt áramál, har greitt verður ásett, um og hvussu eitt
nú lán, innlán, handilssáttmálar í donskum krónum o.a. verða umskipað til evru-grundaða gjaldoyrað.

Búskapargrunnur
Búskapargrunnur og roknað støðuginntøka kunnu verða brúkt í búskaparligu stýringini. Tá tað er staðfest, hvussu nógv og eftir hvussu
langt skifti, ríkisveitingarnar skulu minka, kann støðuginntøkan verða
roknað eftir nøkrum fortreytum, og er sostatt vegleiðandi, hvør eftirspurningur og hvør eftirspurningsvøkstur kann verða loyvdur í búskapinum. Fyrimunurin at brúka støðuginntøkuna sum vegleiðing er,
at í staðin fyri at brúka alla inntøkuna so hvørt og síðan minka penganýtsluna, so hvørt sum ríkisveitingin minkar, ber til beinanvegin at
áseta eina penganýtslu, sum er varandi. Norska stjórnin brúkar búskapargrunn og støðuginntøku sum amboð at stýra, hvussu oljuinntøkurnar verða brúktar í búskapinum.
Høvuðsendamálið við at stovna Búskapargrunnin er, at hann skal
skapa eina fíggarlógartilgongd, har langtíðaráhugamálini í búskapar-

Samandráttir · 29

stýringini verða sett í hásæti, tá ið talan er um spurningar at brúka av
serinntøkum í einstaka fíggjarárinum. Serinntøkur eru inntøkur, ið
ikki beinleiðis eru tengdar at búskaparliga virkseminum. Felagseyðkenni fyri serinntøkur eru, at tær eru skiftandi, óvissar ella tíðaravmarkaðar inntøkur, sum t.d ríkisveitingar, oljuinntøkur og almennar
fyritøkur, sum verða privatiseraðar.
Harafturat er endamálið við einum búskapargrunni at beina serinntøkur í ein grunn, soleiðis at ótryggar inntøkur ikki órógva búskapargongdina í samfelagnum. Búskapargrunnurin tryggjar sostatt
ein støðugan búskaparvøkstur, ið ikki er grundaður á ótrygt inntøkugrundarlag.
Hvussu nógv verður brúkt á fíggjarlógini av skiftandi serinntøkum
hjá landskassanum, eigur ikki at verða tengt at støddini á árligu serinntøkunum. Ein høvuðsgrundgeving fyri Búskapargrunninum, eftir
einum kapitalumsitingarligum sjónarmiði, er í hesum viðfangi, at
grunnurin skal virka sum ein „buffari“, so at serinntøkurnar verða
brúktar skynsamt, sum frá líður.
Búskapargrunnurin og nakrar meginreglur fyri grunnin eiga at
verða staðfest í stýrisskipanarlógini ella í einari føroyskari grundlóg.
Útreiðslur hjá grunninum kunnu bara vera afturberingar til landskassan. Útreiðslugrundarlagið verður undir hesum treytum ásett við
serligum atliti at konjunkturstøðuni.

Partur I: Minking í
ríkisveitingum

Innihald
INNGANGUR . . . . . . . . . . . . . . . . . . . . . . . . . . . . . . . . . . . . . . . . . .

35

KAPITTUL 2: RÍKISVEITINGAR Í FØROYUM LÝSTAR . . . . . . . .
Inngangur
..........................................
Allar ríkisveitingarnar . . . . . . . . . . . . . . . . . . . . . . . . . . . . . . . . . . .
Ríkisveitingar býttar eftir endamáli . . . . . . . . . . . . . . . . . . . . . . . .
At reka ríkisstovnar . . . . . . . . . . . . . . . . . . . . . . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . . . .

37
37
37
38
42
43

KAPITTUL 3: BÚSKAPARLIGAR FORTREYTIR . . . . . . . . . . . . . . .
Inngangur
..........................................
Búskapargongdin 1962-1998 . . . . . . . . . . . . . . . . . . . . . . . . . . . . .
Makrobúskaparliga útgangsstigið fyri at minka ríkisveitingarnar . . .
Búskaparstrategi – framskrivingar viðvíkjandi gjaldsjavnanum . . . .
Samandráttur . . . . . . . . . . . . . . . . . . . . . . . . . . . . . . . . . . . . . . . . .

45
45
46
50
54
58

KAPITTUL 4: STØÐUGINNTØKA . . . . . . . . . . . . . . . . . . . . . . . . .
Inngangur
..........................................
Inntøkukeldurnar . . . . . . . . . . . . . . . . . . . . . . . . . . . . . . . . . . . . . .
Ríkisveitingarnar – varandi ella avmarkað tilfeingi . . . . . . . . . . . . .
Hugtakið støðuginntøka . . . . . . . . . . . . . . . . . . . . . . . . . . . . . . . . .
Støðuginntøka sum strategi í búskaparstýringini . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . . . .

60
60
61
62
64
68
70

KAPITTUL 5: BÚSKAPARVØKSTUR OG MINKAÐAR RÍKISVEITINGAR
Inngangur
..........................................
Áhugamálini . . . . . . . . . . . . . . . . . . . . . . . . . . . . . . . . . . . . . . . . . .
Minkaðar ríkisveitingar – ein hugsaður myndil . . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . . . .

71
71
71
73
75

KAPITTUL 6: AVLEIÐINGARNAR AV MINKANDI RÍKISVEITINGUM
Inngangur
..........................................
Munurin millum stutt- og langtíðarárin . . . . . . . . . . . . . . . . . . . . .

77
77
79

STUTTTÍÐARGREININGAR . . . . . . . . . . . . . . . . . . . . . . . . . . . . . .
Endamálið við stutttíðargreiningunum . . . . . . . . . . . . . . . . . . . . . .
Føroyski búskapurin lýstur stutt . . . . . . . . . . . . . . . . . . . . . . . . . . .

81
81
81

Leikluturin hjá fiskivinnuni . . . . . . . . . . . . . . . . . . . . . . . . . . . . . .
Leikluturin hjá almenna sektorinum . . . . . . . . . . . . . . . . . . . . . . . .
Ein mynd av búskapinum . . . . . . . . . . . . . . . . . . . . . . . . . . . . . . . .
Dynamikkurin í búskapinum . . . . . . . . . . . . . . . . . . . . . . . . . . . . .
Ein búskapur við ríkisveitingum . . . . . . . . . . . . . . . . . . . . . . . . . . .
Hægri lønir . . . . . . . . . . . . . . . . . . . . . . . . . . . . . . . . . . . . . . . .
Øðrvísi vinnubygnaður . . . . . . . . . . . . . . . . . . . . . . . . . . . . . . .
Týdningurin av ríkisveitingunum í almennu kassunum . . . . . . . . .
Fruminntøkan . . . . . . . . . . . . . . . . . . . . . . . . . . . . . . . . . . . . . .
Søgan um tær 100 mió. kr., sum gjørdust 300 mió. kr. . . . . . . .
Hvørjar fruminntøkur eru í Føroyum? . . . . . . . . . . . . . . . . . . . .
Ríkisveitingarnar og fruminntøkan . . . . . . . . . . . . . . . . . . . . . . .
Hvussu verður fruminntøkan nýtt? . . . . . . . . . . . . . . . . . . . . . .
Faktorarnir millum fruminntøkuna og veruligu útreiðslurnar . .
Møguleikar fyri at økja fruminntøkuna . . . . . . . . . . . . . . . . . . .
Niðurstøða um fruminntøkurnar . . . . . . . . . . . . . . . . . . . . . . . .
Árinið á allan búskapin av at skerja almennu útreiðslurnar . . . . . .
Hvussu eru útrokningarnar framdar? . . . . . . . . . . . . . . . . . . . . .
Hvat tilgongd er brúkt í sambandi við kanningarnar her? . . . . .
Niðurskurður í lønargjaldingum . . . . . . . . . . . . . . . . . . . . . . . . .
Niðurskurður í almennu nýtsluni . . . . . . . . . . . . . . . . . . . . . . . .
Niðurskurður í studninginum til fiskivinnuna . . . . . . . . . . . . . .
Niðurskurður í inntøkuflytingunum . . . . . . . . . . . . . . . . . . . . .
Niðurskurður í almennu íløgunum . . . . . . . . . . . . . . . . . . . . . .
Avlopið, sum er, minkar . . . . . . . . . . . . . . . . . . . . . . . . . . . . . . .
Hækkandi skattur . . . . . . . . . . . . . . . . . . . . . . . . . . . . . . . . . . . .
Bera saman ymisku tiltøkini . . . . . . . . . . . . . . . . . . . . . . . . . . . .
Samandráttur av stutttíðargreiningunum . . . . . . . . . . . . . . . . . . . .

82
83
84
86
87
89
91
91
92
93
94
96
97
98
100
102
103
103
104
107
109
110
112
112
113
115
116
117

LANGTÍÐARGREININGAR . . . . . . . . . . . . . . . . . . . . . . . . . . . . . . .
Inngangur
..........................................
Búskaparlig javnvág og skelkir . . . . . . . . . . . . . . . . . . . . . . . . . . . .
Á hvørjum marknaði verða prísirnir ásettir – innanlands
ella uttanlands? . . . . . . . . . . . . . . . . . . . . . . . . . . . . . . . . . . . . . .
Hvørjar vinnur eru í altjóða kapping? . . . . . . . . . . . . . . . . . . . . . . .
Bráðfeingis og endalig tillaging – munurin . . . . . . . . . . . . . . . . .
Samandráttur av langtíðargreiningunum . . . . . . . . . . . . . . . . . . . . .

121
121
121

3 – Hvítabók – Fylgibind 1

124
126
130
132

34 · Hvítabók – Fylgibind 1

Minking í ríkisveitingum · 35

Inngangur
Á fíggjarlógini fyri 1999 er heildarveitingin 933 mió. kr. Hetta svarar
til umleið 36% av øllum útreiðslunum ella 30% av øllum inntøkunum á fíggjarlógini fyri 1999 og 14% av mettum BTÚ.1 Harafturat
koma aðrar ríkisútreiðslur til at reka stovnar og tænastur í Føroyum
o.a., umleið 400 mió. kr.
Føroyar hava fingið stórar peningaligar veitingar úr Danmørk
størsta partin av hesi øld. Í kapitli 2 verður gongdin í ríkisveitingunum seinastu 50 árini lýst, greitt verður frá umleggingum í skipanini
við ríkisveitingum, og víst verður á, til hvørji endamál ríkisveitingarnar eru brúktar og harafturat, hvønn týdning veitingarnar hava havt
fyri føroyska samfelagið.
Gongdin seinastu 5 árini í føroyska búskapinum hevur verið merkt
av stórum búskaparligum tillagingum og betri javnvág í búskapinum.
Hesi 5 árini hevur verið vøkstur í flestum vinnugreinum, avlop á
fíggjarlógini, lutfalsliga lítið arbeiðsloysi og stórt avlop á gjaldsjavnanum. Eftir verandi búskapargongd eru í kapitli 3 gjørdar nakrar framrokningar viðvíkjandi búskapinum, og víst verður á, hvør búskaparpolitikkur er skilagóður at reka í løtuni.
Høvuðsinntøkukeldurnar í føroyska búskapinum eru inntøkur av
fiskivinnuni og ríkisveitingarnar. Báðar hesar inntøkukeldurnar kunnu
metast sum óvissar inntøkukeldur. Inntøkurnar av fiskivinnuni hava
søguliga víst seg at verið óstøðugar, og eingin vissa er fyri, at ríkisveitingarnar fara at vera støðugar. Tað sama geldur inntøkur, sum kanska
koma av oljuvinnu. Fyri at minkandi ríkisveitingar ikki skulu fáa ov
skaðilig árin á føroyska búskapin, verður mælt til, at fíggjarpolitikkurin verður lagaður til eina varisliga metta støðuginntøku (eisini
nevnd permanentinntøka) av ríkisveitingunum. Hetta verður lýst í
kapitli 4.
Almennu kassarnir hava seinastu árini havt stór avlop. Í kapitli 5
verður við framrokningum víst, hvussu landið, við at halda fast um
verandi búskapargongd við stórum búskaparvøkstri og avlopi á gjaldsjavna, kann tryggja búskapin og soleiðis skapa eitt gott grundarlag fyri
at minka ríkisveitingarnar í framtíðini.
Víst til tað, sum stendur omanfyri, er búskaparliga grundarlagið í

1

BTÚ (bruttotjóðarúrtøkan) er eitt mát fyri vinnuligu inntøkuskipanina. BTÚ er øll
framleiðsluvirði undantikin rá- og hjálpievni.

36 · Hvítabók – Fylgibind 1
løtuni eitt gott grundarlag fyri at fremja eina varisliga minking í ríkisveitingunum. Ymsir hættir til eina minking eru í hesum sambandi
lýstir í ávikavist kapitli 4 og 5.
Ríkisveitingarnar eru ein týðandi partur av inntøkugrundarlagnum
hjá tí almenna, og tí fara at verða sett krøv um at tillaga búskapin,
um so er, at henda veiting fer at minka. Í kapitli 6 verður víst á nøkur
serlig samanhang í føroyska búskapinum, og lýstur verður týdningurin av ríkisveitingunum fyri føroyska búskapin, og hvørjar óhepnar
avleiðingar standast av at fáa veitingarnar. Lýst verður, hvørjar avleiðingar eru av at minka ríkisveitingarnar, og víst verður á, hvussu væntandi minkingar kunnu fremjast á skynsamasta hátt.
Viðmerkjast kann, at hesar lýsingarnar fata um stutttíðaravleiðingar
av ríkisveitingunum, t.e. í eitt stutt áramál.
Sum frá líður, er tað annað, sum ger seg galdandi, og verður tað
eisini viðgjørt. Nevndin hevur tí lýst tær avleiðingar fyri búskapin,
sum koma, sum frá líður, um ríkisveitingarnar minka ella hvørva burtur, undir hesum tillagingar í føroysku vinnuni.

Minking í ríkisveitingum · 37

Kapittul 2: Ríkisveitingar í Føroyum lýstar
Inngangur
Allar donsku ríkisveitingarnar til Føroya eru umleið 1,3 mia. kr. Størsti
parturin, umleið 933 mió. kr. fyri 1999, verður latin sum ein
heildarveiting til landskassan, alt hitt fer til ymiskar pensjónir og rakstrar- og íløguútreiðslur hjá stovnum undir danska ríkinum í Føroyum.2
Størsti parturin av donsku ríkisveitingunum varð 1. januar 1988
lagdur um frá prosentendurgjøldum (refusiónsskipan) til eina heildarveiting (blokkstuðul). Henda umlegging merkir m.a., at politisku
myndugleikarnir í Føroyum nú sjálvir umsita størsta partin av ríkisveitingunum.
Heildarveitingin er ein inntøka hjá landskassanum saman við
skatta-, avgjalds- og tollinntøkunum.
Í hesum kapitlinum verður gongdin í øllum ríkisveitingunum til
Føroya frá 1962 fram til nú lýst, undir hesum, hvørji endamál ríkisveitingarnar eru nýttar til. Somuleiðis verður víst á, hvønn týdning
ríkisveitingarnar møguliga hava havt fyri føroyska samfelagið.

Allar ríkisveitingarnar
Allar ríkisveitingarnar til Føroya hava sambært mynd 2.1 verið javnt
vaksandi frá 1962 fram til nú.3 Fyri at geva neyvari mynd av gongdini
eru ríkisveitingarnar eisini vístar í føstum prísum, og vísir hetta mestsum somu gongd. 4

2

3

4

Raksturin av ríkisstovnum er umleið 300 mió. kr., meðan restin, umleið 100 mió. kr.,
er til pensjónir, sum einki hava við rakstur at gera, men eru lógarbundnar útreiðslur. Í
hesum 100 mió. kr. eru t.d. krígspensjónir, sum fara at minka við „natúrligari frágongd“.
Við avtaluni frá 10. juni 1998 millum donsku ríkisstjórnina og Føroya Landsstýri, varð
heildarveitingin ásett til 933 mió. kr. fyri 1999, 2000, 2001, óbroytt eftir 1999 grundarlagnum realt. Heildarveitingin hækkar sama prosent, sum rakstrarútreiðslurnar hjá
ríkiskassanum í miðal verða hækkaðar.
Viðmerkjast kann, at einki alment føroyskt prísindeks er. Tí eru tølini umroknað frá
leypandi til fastar prísir við einum deflatori úr búskaparmyndlinum EMFI. Hetta gevur
tó eina rætta mynd av gongdini.

38 · Hvítabók – Fylgibind 1
Mynd 2.1 Allar ríkisveitingarnar í leypandi og føstum prísum (1998-prísir)
1.400

1.600

leypandi prísir

Mió kr

fastir prísir

Mió kr

1.200

1.400

1.000

1.200
1.000

800

800

600

600
400
400
200

200

0

0
65

68

71

74

77

80

83

86

89

92

95

98

65

68

71

74

77

80

83

86

89

92

95

98

Kelda: MAGDA, ið er dátugrunnur við samanhangandi hagtølum viðv. tjóðarroknskapinum frá 1962 og
fram, sum Magni Laksáfoss hevur skipað.

Ríkisveitingar býttar eftir endamáli
Íløguútreiðslur frá 1962 til 1985
Frá 1962 til 1975 er størsti parturin av ríkisveitingunum farin til
íløgur á almanna-, heilsu- og skúlaøkinum, mynd 2.2. Vøksturin hesi
árini stendst av, at vælferðarsamfelagið varð ment.
Síðst í 1970-árunum er ein stórur vøkstur í øllum íløguútreiðslunum, sum eru mestar fyrst í 1980-árunum. Viðmerkjast kann, at fleiri
skúlar vórðu bygdir hesi árini, t.d. tekniski skúlin í Klaksvík og handilsskúlin í Havn. Flogvøllurin í Vágunum varð eisini útbygdur um hetta
mundið. At íløguútreiðslurnar sveiggja so nógv bornar saman við
rakstrarútreiðslunum er, at íløgurnar kunnu vera stórar einstøk ár og
lítlar og ongar onnur ár. Harafturímóti er raksturin javnari yvir ár.
Mynd 2.2 Gongdin í ríkisveitingunum til íløgur – býtt eftir endamáli
(leypandi prísir)
35

mió. kr.
Heilsu-,
skúla- og
almannaverk

30
25

Vinna,
samferð sla o .a.

20
15
10
5
0
62

64

66

68

70

72

74

76

78

80

82

84

Kelda: MAGDA · Viðmerking: Ein partur av vøkstrinum fyrst í 1980-árunum stavar frá
prísvøkstri, sum var millum 10-15% árliga.

Minking í ríkisveitingum · 39

Rakstrarútreiðsur frá 1962 til 1985
Rakstrarútreiðslurnar eru vaksandi øll árini og serliga útreiðslurnar á
heilsu-, skúla- og almannaøkinum hækka nógv í 1980-árunum. Av
øllum ríkisútreiðslunum til rakstur eru 50% farin til heilsu-, skúlaog almannaútreiðslur í seinnu helvt av tíðarskeiðnum.
Vert er at geva sær far um, at árligu rakstrarútreiðslurnar eru nógv
størri enn árligu íløguútreiðslurnar.
Mynd 2.3 Gongdin í ríkisveitingunum til rakstur – býttar eftir endamáli
(leypandi prísir)
600

mió . kr.
Vinna,
samferð sla o .a.

500

Heilsu-,
skúla- o g
almannaverk

400

300
200

100
0
62

64

66

68

70

72

74

76

78

80

82

84

Kelda: MAGDA

Rakstrar- og íløguútreiðslur frá 1962 til 1987
Rakstrarútreiðslurnar hjá danska ríkiskassanum hava øll hesi árini verið javnt minkandi, bornar saman við allar útreiðslurnar hjá landi og
ríki. Rakstrarútreiðslurnar hjá danska ríkiskassanum í Føroyum eru
eitt nú minkaðar úr umleið 40% í 1962 niður í umleið 30% í 1987
av øllum útreiðslunum. Íløguútreiðslurnar hjá ríkiskassanum eru
næstan líka stórar, sum tær hjá landskassanum í fyrru helvt av tíðarskeiðnum, síðan hava tær í seinnu helvt verið minni.

40 · Hvítabók – Fylgibind 1
Mynd 2.4 Útreiðslur hjá lands- og ríkiskassa bornar saman við allar
útreiðslurnar
60
Landskassin, rakstur
50

40

%

Ríkiskassin, rakstur
30
Landskassin, íløgur
20

10
Ríkiskassin íløgur

1985

1983/84

1981/82

1979/80

1977/78

1975/76

1973/74

1971/72

1969/70

1967/68

1965/66

1963/64

1961/62

1959/60

-

Viðmerking: Framman undan 1985 fylgdi fíggjarárið ikki kalendarárinum.
Kelda: MAGDA

Íløguútreiðslurnar hjá ríkiskassanum vóru lutfalsliga stórar í seinnu
helvt av 1960-árunum. Íløguútreiðslurnar hjá landskassanum vaksa
harafturímóti nógv fyrst í 1970-árunum, tá íløguútreiðslurnar hjá ríkiskassanum minka.
Rakstrarútreiðslur landskassans vaksa nógv frá 1978, samstundis
sum donsku rakstrarútreiðslurnar minka ella standa í stað.
Gongdin vísir m.a., at tá ið rakstrarútreiðslur landskassans hækka,
so minka íløguútreiðslur landskassans og øvugt. Henda gongdin sæst
bæði fyrst og síðst í 1970-árunum.
Umlegging til heildarveiting
Meginparturin av ríkisveitingunum varð 1. januar 1988 lagdur um frá
prosentendurgjaldi til heildarveiting. Í lógini um heildarveiting varð
frá danskari síðu viðmerkt um gomlu endurgjaldsskipanina:
„... det nuværende tilskudssystem (refusioner) er behæftet med svagheder:
i en række tilfælde er der ikke sammenfald mellem den disponerende
og den økonomiske ansvarlige myndighed,
tilskudssystemets udformning medfører en risiko for utilsigtet og
uhensigtsmæssig substitution mellem beslægtede udgiftsområder, og
systemet er administrativt besværligt på grund af det store antal
tilskudsordninger, som i vidt omfang afviger fra hinanden.
Herudover har Færøernes Landsstyre fundet, at tilskudssystemet på en

Minking í ríkisveitingum · 41

række områder lægger urimelige restriktioner på Hjemmestyrets dispositionsmuligheder.
Regeringen har samtidig den opfattelse, at det nuværende system giver
dobbeltdækning, idet der også betales refusion af de efterhånden betydelige færøske indførselsafgifter, der betales til landskassen.“5
Flestu útreiðslurnar hjá danska ríkinum í Føroyum eru nú lagdar um
frá einum prosentendurgjaldi til heildarveiting. Heildarveitingin er
sostatt ikki markað til nakað ávíst endamál, og tað er nú ábyrgdin hjá
politisku myndugleikunum í Føroyum at umsita veitingina á skynsamasta hátt.
Allar endurgjaldsskipanir vórðu tó ikki lagdar um til heildarveiting
í 1988. Endurgjaldsskipanin fyri almannaveitingar varð ikki løgd um
fyrr enn 1. juli 1993. Allar ríkisveitingarnar eru tó hildnar á umleið
sama stigi. Mest sum einasta endurgjaldsskipanin, ið nú er eftir, er ein
partur av tænastumannaeftirlønum hjá lærarum.
Talva 2.1: Donsku ríkisveitingarnar 1986-1992

Endamál/Ár

1986

1987

1988

1989

1990

1991 1992

Heildarveiting
Fyrisiting hjá ríkinum
Heilsuverk
Samskifti o.a.
Skúlaverk
Vísindi og list
Fiskiveiðueftirlit o.a.
Almannaverk
Rættarverk og løgregla
Kirkja
Aðrar útreiðslur
Allar útreiðslur

4,2
148
30
136
1,8
108
267
29
6,9
41
723

4,2
157
15
150
1,6
109
307
26
6,2
37
814

486
4,8
0,7
5,4
28
1,1
111
183
23
6,3
40
889

516
4,5
0,9
10
8,2
1,4
123
202
38
7
43
954

525
4,9
0,7
10,3
8,5
1,4
125
219
34
8,8
40
976

539 552
4,7
4,6
0,8
0,8
15,0
17
8,6
8,9
2,8
2,9
124 128
231 240
40
44
8,3
7
23
17
996 1.022

Kelda: Ársfrágreiðingar hjá Ríkisumboðnum.
Viðmerking: Tølini eru í leypandi prísum, og tí stavar ein partur av vøkstrinum frá prísvøkstri.

Talva 2.1 vísir, hvussu ríkisveitingarnar broytast í 1988, eftir at flestu
endurgjaldsskipanirnar verða lagdur um til heildarveiting.
5

Um ríkiskassin t.d. rindaði íløgutilfarið til ein skúla, skuldi ríkiskassin eisini gjalda toll,
punktgjøld o.a. til landskassan av tilfarinum. Eitt annað dømi er, at um eitt føroyskt
sjúkrahús setti eitt nýtt fólk í starv, rindaði ríkiskassin helvtina av lønini, men landskassin fekk allan skattin.

42 · Hvítabók – Fylgibind 1
Talva 2.2: Donsku ríkisveitingarnar 1992-1998

Endamál/Ár

1992

1993

1994

1995

1996

1997 1998

Heildarveiting
Almannaverk
Krígspensjónir
Lærarapensjónir
Aðrar pensjónir
Veitingar til saman
Rakstur av ríkisstovnum
Allar útreiðslur

552
240
8,9
7,7
809
246
1.030

681
118
35
8,9
8,6
858
257
1.065

826
101
9,1
8,6
944
268
1.212

843
89
9,4
9,4
951
254
1.205

860
86
11
9,6
967
266
1.233

886 908
81
85
12
15
10
10
989 1018
269 281
1.258 1.299

Kelda: Ársfrágreiðingar frá Ríkisumboðnum.

Í 1994 varð endurgjaldsskipanin fyri almannaveitingar eisini løgd um
til heildarveiting (talva 2.2). Føroyskir fiskimenn, ið sigldu undir
krígnum, fáa eisini krígspensjón frá 1993. Hetta er ein rættiliga stór
upphædd, ið hevur ligið um 80 mió. kr. seinastu árini. Árligu upphæddirnar, ið nýttar eru til at reka stovnar undir ríkinum, t.d. løgreglu, rættarverk, kirkju, sjóverju og fiskiveiðueftirlit, hava eisini verið
rættiliga støðugar hesi árini.
Tað er ein javnur vøkstur í ríkisveitingunum fram til 1998, tá ríkisveitingarnar eru komnar upp á næstan 1,3 mia. kr. Í 1994 er tó ein
rættiliga stórur vøkstur, ið stavar frá krígspensjónunum.

At reka ríkisstovnar
At reka ríkisstovnar varð í 1993 mett at umboða 3-400 ársverk, og
útreiðslurnar til lønir vórðu mettar til 111 mió. kr.6 Ríkisstovnarnir í
1993 eru vístir niðanfyri. Tølini í klombrum eru útreiðslurnar hjá
danska ríkinum til hesar stovnar:
•
•
•
•
•
•
•

6

Føroya Rætt (9-10)
Skipaeftirlitið (2)
Farvandsvæsenet (12-7)
Danmarks Meteorolog. inst. (4)
Danmarks Geolog. inst. (1)
Færøernes Kommando (14-1)
Flyvestation Thorshavn (45-13)

Búskaparráðið og Landsbanki Føroya 1996: Peningarensl millum Føroyar og Danmørk.
Í hesi frágreiðing varð peningarenslið millum Føroyar og útlond lýst við eini serligari
uppseting av gjaldsjavna fyri 1993.

Minking í ríkisveitingum · 43

•
•
•
•
•
•
•

Fiskeriinspektionen (134)
Fólkakirkjuna, ríkispartur (8)
Kriminalforsorgina (5)
Løgregluna (46-3)
Ríkisumboðið (5)
Landslæknan (1-1)
Flogvøllin (17-8)

Fyri nakrar stovnar verður ein upphædd drigin frá útreiðslunum hjá
danska ríkinum. Hetta er t.d. galdandi fyri Flyvestation Thorshavn,
har NATO rindar 13 mió. kr. Nettoútreiðslurnar hjá danska ríkinum
fyri Flyvestation Thorshavn verða sostatt 32 mió. kr. í 1993. Fyri Føroya Rætt hava føroyingar sjálvir rindað 10 mió. kr. í 1993, tað merkir,
at danski ríkiskassin fær 1 mió. kr. aftur í 1993.
Dýrastu donsku ríkisstovnarnir í Føroyum eru í 1993 fiskiveiðueftirlitið 134 mió. kr. og løgreglan 43 mió. kr.
Nevndin hevur viðgjørt beinleiðis ríkisveitingarnar til Føroya, t.e.
heildarveitingina og útreiðslurnar fyri at reka ríkisstovnar í Føroyum.
Aðrar útreiðslur og inntøkur, ið ikki eru so neyvt upplýstar í almennum yvirlitum og møguliga nýggjar inntøkur og útreiðslur, sum koma
við einum føroyskum fullveldi, eru ikki viðgjørdar her.

Samandráttur
Donsku ríkisveitingarnar til Føroya eru vaksnar frá 1962 fram til nú,
bæði í leypandi og í føstum prísum. Størsti parturin av ríkisveitingunum, ið nýttur er til rakstur og íløgur, er farin til almanna- og heilsuverkið, nakað er eisini farið til vinnu og samferðslu. Danski ríkiskassin
hevur verið við til at byggja upp týðandi partar av føroyska vælferðarsamfelagnum, og sæst hetta serliga aftur í íløguútreiðslunum hjá ríkiskassanum síðst í 1960-árunum. Vøksturin í 1970-árunum var eisini
stórur, men her stavar ein stórur partur av vøkstrinum frá prísvøkstri.
Samanborið við rakstrar- og íløguútreiðslurnar hjá bæði lands- og
ríkiskassa, eru útreiðslurnar hjá ríkiskassanum frá 1962 fram til nú
spakuliga minkaðar.
Allar ríkisveitingarnar til Føroya eru umleið 1,3 mia. kr. um árið.
Upphæddin fatar um heildarveitingina til landskassan góðar 933 mió.
kr. og útreiðslur til at reka ríkisstovnar í Føroyum umleið 300 mió.
kr., undir hesum Fiskeriinspektionen og Flyvestationen Thorshavn,
sum stóðu fyri helvtini av útreiðslunum til ríkisstovnar, og umleið
100 mió. kr. til pensjónir.
Allar ríkisveitingarnar eru ikki broyttar so hvørt, farið er frá endurgjaldsskipanum yvir til heildarveiting.

44 · Hvítabók – Fylgibind 1
Tað er ógreitt, á hvørjum politiskum grundarlagi støddin á ríkisveitingunum er ásett gjøgnum tíðina, bæði undir endurgjaldsskipanini, og eftir at skipanin varð umløgd til heildarveiting. Ein alkend fatan er, at danski ríkiskassin hevur veitt stuðul fyri at tryggja Føroyum
somu lívskor sum í ríkinum annars. Spurningurin í hesum sambandi
er, hvørja støðu danskir myndugleikar taka, um so er, at lívskorini t.d.
gerast munandi øðrvísi enn í Danmørk.
Tað eru í løtuni ikki alment fráboðað nøkur politisk stevnumið frá
donsku myndugleikunum viðvíkjandi ríkisveitingunum. Kortini er í
avtaluni millum landsstýrið og donsku stjórnina avtalað, at búskaparligu viðurskiftini millum londini bæði skulu verða endurskoðað, og
samráðast skal um eina skiftistíð, har miðað verður ímóti, at føroyski
búskapurin verður sjálvberandi.

Minking í ríkisveitingum · 45

Kapittul 3: Búskaparligar fortreytir
Inngangur
Tjóðarroknskapartøl frá 1962 til 1989 vísa, at innlendski eftirspurningurin hevur verið tillagaður einari javnvág, svarandi til tað, føroyingar sjálvir hava framleitt og harafturat ríkisveitingarnar. Veitingarnar
hava gjørt tað møguligt hjá føroyingum at havt eitt støðugt hall í
samhandlinum við onnur lond á stødd við ríkisveitingarnar, uttan at
neyðugt varð við skuldarbinding móti umheiminum. Í 1980-árunum
var innlendski eftirspurningurin tó so stórur, at neyðugt varð við stórari uttanlandslántøku aftur at veitingunum frá ríkiskassanum. Stóra
skuldarbindingin móti umheiminum hevði ógvisliga tvungna búskapartillaging við sær. Hetta kom við kreppuni, sum gjørdi seg galdandi í
fyrru helvt av 1990-árunum.
Frá 1962 til 1989 brúktu føroyingar í miðal 13% meira, enn teir
framleiddu (BTÚ). Síðan 1990 til nú hava nýtslu- og íløgustigið tó í
miðal verið 7% lægri enn BTÚ. Tað, at nýtslu- og íløgustigið hava
verið lægri enn BTÚ, er eindømi í nýggjari føroyskari búskaparsøgu.
Um so er, at føroyingar vilja laga búskapin til minkandi ríkisveitingar, skuldi gongdin seinastu 5 árini við stórum búskaparvøkstri og
gjaldsjavnaavlopi verið gott grundarlag, í øllum førum borið saman
við tíðina fyri 1990-árini.
Búskaparvøksturin sæst m.a. aftur í stórum og vaksandi avlopi hjá
tí almenna. Hetta saman við gjaldsjavnaavlopinum ger, at føroyingar
hava „ráð“ til størri nýtslu og íløgur nú beinanvegin. Ferðin á føroyska
búskapinum er tó, sum er, størri enn gott er, og talar hetta fyri, at
heildareftirspurningurin ikki verður øktur.
Eydnast tað við virknum fíggjarpolitikki at tálma búskaparvøkstrinum nakað og í hesum sambandi at varðveita part av stóra gjaldsjavnaavlopinum komandi árini, verður føroyski búskapurin betur fyri
at taka ímóti teimum avbjóðingum, sum fallandi ríkisveitingar fara
at bera við sær.
Ein høvuðsgrundin til hetta er, at búskapurin sum heild, við framhaldandi gjaldsjavnaavlopi, fær vaksandi avkast frá nettoogn í útlondum, sum kann standa ímóti minkandi ríkisveitingum.
Onnur høvuðsgrund er, at vinnur í altjóða kapping hava betri kor

46 · Hvítabók – Fylgibind 1
til at mennast, um tað við fíggjarpolitikkinum eydnast at tálma
vøksturin á innlendska eftirspurninginum komandi árini. Verður harafturímóti einki gjørt fyri at tálma nýtslu og íløguvøkstrinum, er
sannlíkt, at „milliardin“ á gjaldsjavnanum verður slúsað inn í
búskapin, og fara vardu vinnurnar við hesum at leggja hart trýst á
vinnur í altjóða kapping. Við hesum er stórur vandi fyri, at kappingarførið, sum bygt er upp seinnu árini, fer fyri skeytið og soleiðis
eisini partar av kappingarvinnunum. Sum frá líður, merkir hetta, at
tillagingin at minka ríkisveitingarnar kann gerast sera trupul.

Búskapargongdin 1962-1998
Í langtíðarjavnvág kann eitt land mest sum bara brúka so mikið av
vørum og tænastum til nýtslu og íløgur, sum tað sjálvt megnar at
framleiða. Við øðrum orðum kann ein vanligur búskapur halda uppi
einum innlendskum eftirspurningi (IE), sum á leið svarar til bruttotjóðarúrtøkuna (BTÚ) og tøku bruttotjóðarinntøkuna (tBTI).
Hesar grundleggjandi støddirnar í tjóðarroknskapinum, t.e. IE, BTÚ
og tBTI eru fyri flestu lond á umleið somu stødd. Frávikini eru sjáldan meira enn nøkur fá prosent og vísa seg við halli ella avlopi á
gjaldsjavnanum.7
Fyri føroyska búskapin, ið hevur havt stórar inntøkur úr ríkiskassanum, og framleiðsla hevur ikki verið grundarlag undir teimum, hevur ikki verið neyðugt við slíkum samsvari millum IE, BTÚ og tBTI.
Ríkisveitingin hevur havt við sær, at føroyingar hava havt „ráð“ til ein
innlendskan eftirspurning, sum hevur verið væl størri enn BTÚ, uttan
at hall tók seg upp á gjaldsjavnanum.
Føroyingar hava kunnað lagað búskapin til eitt langtíðarhall í samhandlinum við onnur lond á stødd við ríkisveitingarnar, uttan at
neyðugt varð við uttanlandslántøku. Hetta er júst tað, sum tjóðarroknskapartøl frá 1963 og fram til 1980-árini vísa, at føroyingar hava
gjørt. Hetta sæst í mynd 3.1, sum vísir, at nýtsla og íløgur (IE) í miðal
hava verið um 12% størri enn bruttotjóðarúrtøkan.8
7

•
•
•

•
8

Skilmarkaðir samanhangir millum hesi grundleggjandi hugtøk eru hesi:
BTÚ = C + I + X – M, har C er nýtsla, I er íløgur, X er útflutningur og M innflutningur.
IE = C + I, tvs. allar vørur og tænastur framleiddar í Føroyum og í útlondum, sum
føroysk húsarhald, fyritøkur og tað almenna keypa í eitt tíðarbil.
tBTI = BTÚ – NR + RV, har NR er nettorentur til útlond, og RV er ríkisveitingar.
tBTI kann við hesum sigast at vera BTÚ + tær inntøkur og útreiðslur á leypandi postum á gjaldsjavnanum, sum ikki verða roknaðar upp í vøru- og tænastujavnan.
tBTI – IE = GJ, har GJ er úrslit á gjaldsjavnanum (gjaldsjavnayvirskot).
Hetta er víst við graf-linjuni „Munur millum BTÚ og IE“, ið er roknað sum (BTÚ/IE –
1)%.

Minking í ríkisveitingum · 47

Føroyski búskapurin var tó í javnvág – mest sum – í sambandi við
hesa gongd, við tað, at upphópaða hallið á leypandi postum á gjaldsjavnanum9 frá 1963-1980-árini bara var umleið 1/2 mia. kr. Henda
javnvágin sæst í mynd 3.1 í linjuni, ið vísir prosentvísan mun millum
tøku bruttotjóðarinntøkuna og innlendska eftirspurningin.
Frá 1982 og fram til 1990 tekur stórur ójavni seg upp. Føroyingar
brúktu allan tann peningin, teir vunnu við egnari framleiðslu og fingu
úr ríkiskassanum og væl meir afturat, til nýtslu og íløgur. Hetta
kemur í mynd 3.1 til sjóndar við einum áhaldandi og lutfalsliga stórum gjaldsjavnahalli í hesum árum10.
Neyðugt skuldi ikki verið at lýst hesa gongd gjøllari her, uttan bara
at nevnt, at stóri munurin millum IE og tBTI í árunum 1982-1990
bar við sær stóra skuldarbinding av føroyska búskapinum, sum aftur
hevði við sær eina ógvisliga tillaging av innlendska eftirspurninginum,
sum byrjaði í 1989. Í mynd 3.1 umboðar økið undir x-ásanum og
niður til linjuna soleiðis eitt upphópað hall á gjaldsjavnanum svarandi
til 6,9 mia. kr. fyri árini 1982-1990.

9
10

Hallið á leypandi postunum verður í dagligari talu nevnt gjaldsjavnahallið.
Lýst við linjuni „Munur millum tøka bruttotjóðarinntøku fyri rentur til útlond og innlendskan eftirspurning“. Gongdin hevði verið tann sama, um netturentur høvdu verið
tiknar við í linjuna, tó soleiðis at hallið, lýst við gloppinum millum x-ásina og linjuna
hevði verið nakað størri.

48 · Hvítabók – Fylgibind 1
Mynd 3.1 Gongdin í innlendskum eftirspurningi, framleiðslu og inntøku

35%

35%

Munur millum BTÚ og innlendska
eftirspurningin

25%

25%

Munur millum tøku bruttotjóðarinntøkuna
fyri rentur til útlond og innlendska
eftirspurningin

15%

15%

5%

5%

-5%

-5%

-15%

-15%

-25%

-25%
65

67

69

71

73

75

77

79

81

83

85

87

89

91

93

95

97

Tulkingarvegleiðing:
•
Munur millum BTÚ og innlendskan eftirspurning: Henda linjan vísir, at føroyingar fram til 1990 hava framleitt minni, enn teir hava
brúkt. Fyri 1975 vísir linjan til dømis -20%. Hetta merkir, at framleiðslan í 1975 var 20% minni enn innlendski eftirspurningurin, t.e.
tað brúkt varð til nýtslu og íløgur. Myndin vísir, at innlendski eftirspurningurin øll árini fram til 1990 var størri enn framleiðslan. Í
miðal var „meirnýtslan“ hesi árini 13% av framleiðsluni. Í 1990
kom vend í; innlendski eftirspurningurin hevur eftir hetta í miðal
verið 7% lægri enn bruttotjóðarúrtøkan.
Munur millum tøka bruttotjóðarinntøku fyri rentur til útlond og
•
innlendska eftirspurningin: Henda linjan vísir tað, føroyingar hava
brúkt meira, enn teir hava havt „ráð“ til fyri nettorentur av uttanlandsskuld. Fyri 1973 t.d. vísir linjan virðið 11%. Hetta merkir, at
inntøkan, sum var til taks av egnari framleiðslu og av ríkisveitingum, men undan rentugjaldingum, var 11% størri enn tað, føroyingar
hetta árið brúktu til nýtslu og íløgur. Henda linjan er eisini mát fyri,
hvussu nógv føroyingar høvdu kunnað brúkt, høvdu teir ikki uttanlandsskuld at dragast við. Árið eftir, t.e. í 1974, vísir linjan – 7%,
og sostatt er ein brádlig broyting hend, ið antin hevur verið størri
innflutningur og/ella minkandi útflutningur. Fyri 1994 vísir linjan
40%, og merkir hetta, at nýtslan og íløgur kundu verið nær um 40%
– ella 1,6 mia. kr. – størri enn tær vóru, uttan at neyðugt hevði verið
við lántøku uttanlands.
Keldur: Útrokningarnar eru grundaðar á hagtøl úr MAGDA.

Minking í ríkisveitingum · 49

Nýggja javnvágin, sum tók seg upp við búskaparkreppuni, er áhugaverd. Tí fyri fyrstu ferð í tí tíðarskeiðnum, har tjóðarroknskapartøl eru
fyri føroyska búskapin, hava føroyingar havt eina framleiðslu, sum
hevur verið ájøvn við innlendska eftirspurningin, og meir enn tað.
Ikki bara í eitt ár, men – eins og mynd 3.1 vísir – í nærum 10 ár. Sum
áður nevnt, er mynd 3.1 grundað á dátu úr MAGDA. Fyrimunir við
hesum dátugrunni er, at hann hevur samanhangandi hagtalstilfar frá
1962 og fram. Fyri seinnu árini eru tølini, sum innlisin eru, tó ikki so
eftirfarandi, og verður tí eisini roynt at lýsa gongdina seinnu árini við
tølum úr búskaparmyndlinum hjá landsbankanum (LBM).
Hóast ávísur munur er á hagtalstilfarinum úr MAGDA og úr landsbankamyndlinum, so eru grundleggjandi niðurstøðurnar tær somu, sí
mynd 3.2 og 3.3.
Mynd 3.2. Nýtsla og inntøka11
8
IE
tBTI-NR

7

6

5

4
89

90 91

92

93

94

95 96

97

98

Mynd 3.3. Gjaldsjavnin
1,5
1,0
0,5

0,0
GJ-NR
-0,5
GJ
-1,0
89

90 91 92

93 94

95 96 97 98

Mynd 3.2 vísir, at í 1988 var umleið 1 mia. kr. meir brúkt til nýtsluog íløgugóðar, enn tøka bruttotjóðarinntøkan, undan nettorentum til
útlond. Nettoskuldin, og av tí eisini rentubyrðan, var um hetta
mundið hægst, og tí var munurin millum innlendska eftirspurningin

11

Kelda: LBM.

4 – Hvítabók – Fylgibind 1

50 · Hvítabók – Fylgibind 1
og tøku bruttotjóðarinntøkuna, rentur taldar uppí, væl størri, umleið
1,6 mia. kr.
Næstu árini broyttist støðan munandi, við tað at innlendski eftirspurningurin fall nógv niður um tøku bruttotjóðarinntøkuna.
Vert er at geva sær far um, at í árunum fram til 1993 bleiv munurin millum tað, føroyingar høvdu ráð til, og tað, teir keyptu til
nýtslu og íløgur størri og størri, hóast inntøkan minkaði 19%.12 Eisini
er vert at geva sær far um, at gongdin síðan hevur verið tann, at innlendski eftirspurningurin er vaksin nógv aftur, men hóast hetta, hevur
eftirspurningurin hesi ár verið góða 1 mia. kr. minni enn tøka bruttotjóðarinntøkan.13
Í mynd 3.3 sæst gongdin í muninum millum innlendska eftirspurningin og tøku bruttotjóðarinntøkuna sum pr. definitión er avlopið á
leypandi postunum á gjaldsjavnanum. Avlopið á gjaldsjavnanum kann
við hesum nýtast sum grovt mát fyri „møguliga meirnýtslu“, hóast tað
er ikki neyðugt við lántøku uttanlands.
Eftir mynd 3.3 hevur gjaldsjavnin, áðrenn nettorentur eru roknaðar, eftir 1990 sveiggjað millum 1,0 og 1,4 mia. kr. árliga, við einum
miðalvirði, sum er 1,2 mia. kr. Mynd 3.3 vísir eisini, at munurin millum gjaldsjavnaavlopið við nettorentum og ikki hevur verið minkandi
frá 1990 og fram. Grundin til hetta er, at netto-uttanlandsskuldin hesi
árini er minkað niður í nærum einki.

Makrobúskaparliga útgangsstigið fyri at minka ríkisveitingarnar
Stóra gjaldsjavnaavlopið hevur elvt til kjak um, hvussu føroyski búskapurin seinastu 10 árini hevur lagað seg til at ríkisveitingarnar eru
óneyðugar.
Ført hevur verið fram, at avlopið á gjaldsjavnanum er tekin um
stóra uppsparing hjá føroyingum í útlondum, og hevur peningurin,
sum avlopið stendur fyri, tí ikki stórvegis týdning fyri realbúskaparligu støddirnar, undir hesum bruttotjóðarúrtøkuna, arbeiðsloysið,
lønargjaldingar o.s.fr. Við øðrum orðum: Avlopið er tekin um, at stór
upphædd ikki verður slúsað inn í innlendska eftirspurningsmeldurin,
og minking ella burturfall í ríkisveitingunum fer tí ikki at fáa realbúskaparligar fylgjur. Minkaðar ríkisveitingar fara bara at hava við sær,
at avlopið á gjaldsjavnanum minkar, og at føroyingar við hesum ikki
byggja upp nettoognir uttanlands líka skjótt, sum teir seinastu árini
hava gjørt.

12

13

Vaksandi munurin stavaði frá einum enn størri falli í innlendska eftirspurninginum.
Fallið hesi árini í IE góð 37%.
IE er í árunum 1993-98 vaksin 50% og tBTI 46%.

Minking í ríkisveitingum · 51

Ímóti hesum hevur verið ført fram, at búskapurin ikki nóg væl
kann sigast at hava lagað seg til haldgóða javnvág, tí íløgurnar seinnu
árini hava verið í minna lagi. Um íløgurnar høvdu verið størri, samstundis sum nýtslan hevði verið samsvarandi, sum hon hevur verið
seinastu árini, hevði avlopið á gjaldsjavnanum verið minni.
Ilt er at siga nágreiniliga, hvussu stórar íløgurnar eiga at vera. Í tjóðarroknskaparsamanhangi verður tó vanliga sagt, at íløgurnar í minsta
lagi skulu svara til umleið 15% av BTÚ, skal kapitalútbúnaðurin haldast á rímiligum stigi. Tøl úr LBM vísa í hesum viðfangi, at nakað er
um pástandin um, at íløgurnar í miðal seinnu árini hava verið í minna
lagi. Í miðal hevur íløgukvotan, roknað sum lutfallið íløgur/BTÚ, ligið
um 10-13%. Íløgurnar eru tó árini 1993-1998 vaksnar úr 9% upp í
15% bornar saman við BTÚ.
Eisini hevur verið ført fram, at sjálvt um allur búskapurin hevur
havt eitt avlop borið saman við umheimin svarandi til 3/4 av ríkisveitingunum, merkir hetta ikki, at búskapurin ikki verður fyri álvarsligum bakkasti, verða ríkisveitingarnar minkaðar í stórum, tí veitingarnar eru inntøka hjá tí almenna. Verða ríkisveitingarnar minkaðar,
merkir hetta, at tað almenna antin má minka útreiðslur sínar ella økja
skattatrýstið. Soleiðis koma realbúskaparligu viðurskiftini eisini at
verða ávirkað av minkandi ríkisveitingum.
Hevur tað almenna harafturímóti strukturelt avlop (langtíðaravlop), verður kravið til, at tað almenna táttar í, tó minni, við tað at
minkandi ríkisveitingarnar kunnu verða mótsvaraðar við at minka avlopið hjá tí almenna.
Talva 3.1. Avlopið hjá landskassa og kommunum frá 1994 – 1999

1994
Inntøkur (við ongum blokki)
Heildarveiting
Rakstrar- og løguútreiðslur
Rentur
Rakstrar- og løguúrslit

1995

1996

1997

1998 1999

2.312 2.486 2.519 2.696 2.969 3.278
817
852
867
898
920 944
- 2.866 -2.634 -2.668 -2.777 -2.871 -3.208
-666 -670 -554 -493 -373 -247
-403
34
164
324
645 767

Kelda: Landskassaroknskapir og Hagstova Føroya.
Viðm: Íroknað avlopið fyri 1998 og 1999 eru inntøkuflytingarnar frá Føroya Banka, sum í 1998 vóru 134
mió. kr. og í 1999 eru 113 mió. kr. Roknað verður við lægri flytingum frá Føroya Banka framyvir. Tað er
ikki samsvar millum tølini í talvu 3.1 og talvu 6.2 viðvíkjandi avlopinum hjá tí almenna fyri 1997. Hetta
kemst av, at uppgerðirnar eru ymiskar og fyribils, serliga tá talan er um allan kommunala sektorin.

Avlopið hjá almenna sektorinum hevur verið vaksandi seinastu
árini, og verður í 1998 mett at verða umleið 650 mió. kr., og

52 · Hvítabók – Fylgibind 1
metingar fyri 1999 benda á eitt munandi betri úrslit, umleið 700800 mió. kr.14
Er talan í hesum sambandi um eitt avlop, sum ikki er treytað av
konjunkturstøðuni, er grundarlag fyri at minka ríkisveitingarnar svarandi til avlopið hjá tí almenna. Hetta hevði ikki fingið serliga realbúskaparligar fylgjur, tí at minkingin hevði bara sæst aftur í einum
minni avlopi hjá almenna sektorinum. Eftir avlopinum í 1998 og
1999 at døma, hevði tað sostatt verið grundarlag fyri munandi minking í heildarveitingini, av tí at avlopið hesi árini svarar til ein stóran
part av heildarveitingini.
Trupulleikin er her, at ilt er at siga, um avlopið hjá tí almenna, eins
og avlopið á gjaldsjavnanum seinnu árini, er eitt úrslit av teimum
strukturellu/bygnaðarligu tillagingunum, ið eru farnar fram, ella um
talan bara er um serlig stutttíðarfyribrigdi í sambandi við óvanliga
stórar útflutningsinntøkur, lága rentu, lágar orkuprísir og innflutningsprísir annars o.a.
Nevndin er av tí áskoðan, at í øllum førum kunnu partar av nevndu
avlopum takast sum tekin um strukturtillagingar í búskapinum seinastu 10 árini. Vísast kann á:
1) stovnstillagingar og
2) beinleiðis tillagingar í búskaparligum/fíggjarligum støddum.
Týdningarmiklar stýrisskipanarligartillagingar eru t.d.:
• Nýggja stýrisskipanarlógin og avtalan við donsku stjórnina 10.
juni 1998, sum hava havt við sær greiðari skilnað millum lóggevandi og útinnandi myndugleikar og greiðari staðfesting viðvíkjandi ábyrgd fyri búskaparstýringini. Somuleiðis er langtíðaravtala
viðvíkjandi skuld landskassans fingin í lag.
Vinnuligt regluverk er hert/styrkt á týðandi økjum, m.a. við
partafelagslógini, roknskaparlógini og lóggávu, sum skipar virksemið hjá fíggjarstovnunum. Somuleiðis er nú við lóggávu loyvt
at kappast á økjum, sum áður hava verið skipað sum monopolvirksemi. Beinleiðis tillagingar í sambandi við búskaparligar/
fíggjarligar støddir, sum vísast kann á, eru t.d.:

14

Fyri 1998 og 1999 er talan um eina meting av úrslitinum hjá kommununum, sum er
av tí, at roknskapir ikki eru tøkir. Metingarnar byggja á vøkstur í inntøkum, sum eru
5% p.a. og vøkstur í útreiðslum og løgum, sum eru 10% p.a. Rentuútreiðslurnar eru
mettar at minka 125 mió. kr. í 1998 og 75 mió. kr. í 1999. Hetta er treytað av, at øll
9%-lán eru løgd um til 5%-lán 1/1-1999. Fyri landskassan verða útreiðslurnar mettar
at verða 100 mió. kr. hægri og inntøkurnar 170 mió. kr. hægri í 1999 enn á fíggjarlógini 1999.

Minking í ríkisveitingum · 53

•
•
•
•

Gongdin í kravsjavnanum15, sum seinnu árini bendir á munandi
styrking hjá vinnulívi og almenna sektorinum (Sí fylgiskjal I).
Minka studning til fiskivinnuna (undir hesum eisini veðhaldsveitingar frá landskassanum).
Alivinnan sum „nýggj“ týðandi inntøkukelda á útflutningssíðuni.
Búskaparráðið vísir í frágreiðing síni í juni 1998 á, at føroyingar
hava bøtt um kappingarføri sítt á tveir hættir: „partvíst eru vit
vorðin meiri effektiv, og hava sostatt fingið meiri umsetning burtur
úr framleiðsluútreiðslunum, partvíst eru kostnaðirnir hækkaðir meir
í londunum vit kappast við enn hjá okkum sjálvum“.

Um avlopið hjá tí almenna og búskapinum sum heild er tekin um
langtíðartillaging, verandi konjunkturstøðu ella kanska eina blanding
av báðum, so metir nevndin út frá verandi konjunkturstøðu, at neyðugt verður at tátta búskaparpolitikkin næstu árini.
Konjunkturstøðan er í stuttum tann, at álvarsligir kapasitetstrupulleikar taka seg upp í sambandi við tøka skikkaða arbeiðskraft, at
innlendski eftirspurningurin er í stórum vøkstri, samstundis sum útlit
eru til ein versnandi handilsjavna, tí útflutningurin veksur seinni enn
innflutningurin.16
Føroyingar hava „ráð“ til at lata slíka gongd halda fram, fyribils eftir
øllum at døma, tí enn kann innlendski eftirspurningurin, og soleiðis
eisini innflutningurin, vaksa rættiliga nógv, áðrenn neyðugt verður við
lántøku til at fíggja hall á gjaldsjavnanum.
Við øðrum orðum kunnu føroyingar, við at slúsa milliardina, sum í
nøkur ár so at siga ikki hevur verið brúkt, inn aftur í búskapin, og
aftur beina búskapin inn á klassisku javnvágina, sum var galdandi
fram til fyrst í 1980-árunum, við halli á vøru- og tænastujavnanum
svarandi til ríkisveitingarnar.
Ymsir álvarsligir vandar eru við at lata slíka tillaging fara fram. Við
at økja innlendska eftirspurningin í stórum, t.d. við at tað almenna
minkar avlop sítt við skattalætta og/ella øktum útreiðslum, er sannlíkt, at realt BTÚ ikki økist stórvegis, av tí at tøk arbeiðsmegi er avmarkað. Harafturímóti kann roknast við, at stórur partur av tillag-

15

16

Kravsjavnin vísir fíggjarognirnar og tær samsvarandi fíggjarskuldirnar á øllum týðandi
økjum í samfelagnum. Eitt dømi um ogn er innistandandi í peningastovni. Eitt samsvar
til hesa ogn er tann skuld, sum peningastovnurin hevur átikið sær til tann, ið eigur
hetta innistandandi.
Frágreiðing Landsbankans fyri 1999.

54 · Hvítabók – Fylgibind 1
ingini verður vaksandi innflutningur og hækkandi innlendis inflatión17.
Slík gongd er ein álvarslig hóttan móti vinnugreinum í altjóða
kapping, bæði vinnum, sum kappast móti inn- og útflutningi, tí tær
fáa ilt við at standa seg í kappingini móti vardu vinnunum (eitt nú
um arbeiðsmegina) og tí er vandi fyri, at menningin í kappingarvinnunum steðgar, og at partar av teimum møguliga detta niðurfyri.
Samanumtikið heldur nevndin, at bæði stutttíðar konjunkturáhugamál og langtíðaráhugamál, har roynt verður at minka vandan
fyri tillagingartrupulleikum í sambandi við minkandi ríkisveitingar,
tala fyri, at tálmandi fíggjarpolitikkur verður rikin næstu árini.

Búskaparstrategi – framskrivingar viðvíkjandi gjaldsjavnanum
Verður tálmandi búskaparpolitikkur rikin komandi árini, er sannlíkt,
at avlopið hjá tí almenna og búskapinum sum heild móti umheiminum heldur fram eina tíð. Við hesum kann fíggjarliga nettostøðan
hjá landskassa og kommunum og eisini búskapinum sum heild gerast
munandi betri. Bøtta fíggjarliga støðan hevur eisini við sær minkandi
nettorentuútreiðslur og/ella vaksandi nettorentuinntøkur.
Ein tálmandi stýring við innlendska eftirspurninginum kann í hesum viðfangi tulkast sum, at føroyingar gjalda eina váðatrygging fyri
at hava okkurt at standa ímóti við, um ríkisveitingarnar minka, ella
um aðrar inntøkukeldur verða hóttar.
Fyri at lýsa vandamál og møguleikar viðvíkjandi búskaparstýringini,
hevur nevndin sett upp ein prinsipp-myndil viðvíkjandi gjaldsjavnanum til at gera nøkur hugsað scenarii næstu 10-20 árini.
Grundarlagið undir dømunum er søguliga gongdin seinnu árini viðvíkjandi gjaldsjavnanum. Søguliga gongdin er lýst í talvu 3.2.

17

Ein av grundleggjandi stovnsligu tillagingunum, sum eru framdar síðan 1980-árini er,
at innlendska rentustigið nú nógv meira enn áður fylgir altjóða rentustiginum. Ein
serligur trupulleiki, sum nú meira enn áður geldur fyri búskaparstýringina í hesum
sambandi er „skyldan“ hjá tí almenna til at tryggja pengavirðið. Verður enn størri ferð
sett á búskapin, fer kostnaðartrýstið at økjast, og kemur hetta at síggjast sum størri
lønar- og prísvøkstur í Føroyum enn í londunum uttan um okkum. Hetta kann saman
við rentustiginum bera í sær, at virðið á privatari uppsparing minkar.

Minking í ríkisveitingum · 55
Talva 3.2. Gjaldsjavnin 1992-1999
92

93

94

95

96

97

98

99

Vøruútflutningur
- vøkstur í %

2.666

2.161
-18,9%

2.103
-2,7%

2.057
-2,2%

2.449
19,1%

2.596
6,0%

2.855
10,0%

3.083
8,0%

Vøruinnflutningur
- vøkstur í %

-2.009

-1.426
-29,0%

-1.553
8,9%

-1.766
13,7%

-2.147
21,6%

-2.363
10,1%

-2.608 -2.869
10,4% 10,0%

Ríkisveitingar

1.082

1.149

1.220

1.217

1.233

1.266

1.300

1.300

Aðrir postar netto
(ikki við rentum)

-953

-453

-170

-364

-73

-368

-455

-314

Úrslit á leypandi
postum áðrenn
nettorentur eru
roknaðar

786

1.431

1.600

1.144

1.462

1.131

1.092

1.201

Nettorentur

-825

-715

-450

-320

-300

-250

-170

7

Úrslit á leypandi
postum

-39

716

1.150

824

1.162

881

922

1.208

-7.874

-6.661

-5.390

-4.400

-3.024

-2.190

-368

840

Nettoogn

Keldur: Grundarlagið fyri tølunum fyri 1992-97 eru almenn tøl frá Hagstovuni (árbókin 1998), tølini fyri
1998-99 eru fyribils tjóðarroknskapartøl úr búskaparmyndlinum hjá Landsbankanum.

Í talvuni sæst, at nettorenturnar eru minkaðar úr -825 mió. kr. í 1992
upp í +7 mió. kr. í 1999. Hetta sæst somuleiðis aftur í postinum
nettoogn, ið fyri 1999 vísir 840 mió. kr., afturímóti eina nettoskuld í
1992, sum er 7.875 mió. kr. „Aðrir postar netto (ikki við rentum)“
eru avlop frá danska tjóðbankanum, tænastuinn- og útflutningi og
lønir til innlendingar, sum arbeiða uttanlands og øvugt.
Framskrivingar í gjaldsjavnastøddunum, soleiðis sum tær eru settar
upp í talvu 3.2, ávirkast ógvuliga nógv av útgangsstøðu og teimum
%-satsum, sum nýttir verða til at framskriva við. Framskrivingarnar
eru hugsaðar at lýsa peningastreymar, reinsaðar fyri inflatión.
Felagsfortreytir fyri ymsu framskrivingarnar, sum galda fyri ár 2000
og fram, eru:
Vøruútflutningur: Her verður roknað við einum keypikraftarvøkstri
sum er 2% árliga. Í søguligum samhangi er her talan um varisliga
mettan sats, tí útflutningsvirðið deflaterað við nýtsluprísindeksinum

56 · Hvítabók – Fylgibind 1
er í miðal 1963-99 vaksið 3,6%. Miðalvirðið fyri útflutningin í 1999
er nýtt sum grundarlag, sum møguliga kann tykjast at vera í hægra
lagi, tá ið hugsað verður um stóra vøksturin seinastu árini. Sæð yvir
longri tíðarskeið, lýst við mynd 3.4., kann tó grundgevast fyri, at
grundarlagið er á leið, tí tað liggur nakað lægri enn gongdin.
Mynd 3.4 Keypikraftargongd viðv. vøruútflutninginum
3.500

3.000

2.500

2.000
Útflutningur deflateraður við
nýtsluprísindeksi (1998 prísir
í mió kr.)

1.500

Trend-linja
1.000

500

0
63 64 65 66 67 68 69 70 71 72 73 74 75 76 77 78 79 80 81 82 83 84 85 86 87 88 89 90 91 92 93 94 95 96 97 98 99

Aðrir postar netto (áðrenn rentur eru roknaðar): Sum nevnt eru høvuðspostarnir her tænastuútreiðslur og inntøkur og lønarinntøkur frá
føroyingum, sum arbeiða uttanlands og øvugt. Roknast kann við, at
hesin nettopostur verður ávirkaður av gongdini í innlendska eftirspurninginum. Í framskrivingunum verður av frálæruávum gingið út
frá einum tali, roknað sum miðaltalið fyri árini 1993-99.
Nettorentur: Roknað verður her við, at nettofíggjarogn í útheiminum
fær eitt realavkast, sum er 3% p.a.
Dømi I
Í fyrsta lagi verður lýst ein gongd, har veik stýring er á innlendska
eftirspurninginum og soleiðis eisini innflutninginum, sum árliga veksur 7%, t.e. 5% meiri enn útflutningurin. Ríkisveitingarnar verða
hildnar á 1999-stigi.
Úrslit av framskrivingum við hesum fortreytum eru lýst í mynd
3.5, dømi I, a og b.

Minking í ríkisveitingum · 57
Mynd 3.5. Gjaldsjavni, dømi I, a
1.600

Ríkisveitingar

1.100
Úrslit á leypandi
postum undan
nettorentum

600

100

Nettorentur
92

93

94

95

96

97

98

99

00

01

02

03

04

05

06

07

-400
Úrslit á leypandi
postum

-900

Mynd 3.5, dømi I, a vísir, at um innflutningsútreiðslurnar vaksa 7%
árliga, og útflutningsinntøkurnar vaksa 2% árliga, so ganga 7 ár, áðrenn gjaldsjavnahall tekur seg upp aftur á leypandi postunum. Ein
høvuðstreyt er, sum nevnt, at ríkisveitingarnar verða verandi, sum tær
eru.
Mynd 3.5. Gjaldsjavni, dømi I, b
6.000
4.000
2.000
0
Nettoogn
uttanlands

-2.000
-4.000
-6.000
-8.000
92 93 94 95 96 97 98 99 00 01 02 03 04 05 06 07 08 09 10

11 12

Mynd 3.5, dømi I, b vísir, at við nevndu framskrivingarfortreytum,
verður føroyski búskapurin frá ár 2012 aftur í nettoskuldarstøðu móti
útlondum. So leingi avlop er á leypandi postum, fara fíggjarligu
nettokrøvini móti útlondum tó at vaksa.
Dømi II
Framskrivingarmyndilin, sum her verður nýttur, kann eisini nýtast til
at geva rímiliga haldgóðar ábendingar um, hvørji krøv eiga at verða
løgd á vøksturin í innflutninginum við fíggjarpolitiskari stýring á innlendska eftirpurninginum, um lagt skal verða upp fyri, at ríkisveitingarnar minka. Ríkisveitingarnar eru í hesum viðfangi óbroyttar fram
til ár 2004, síðan minka tær 100 mió. kr. um árið, til veitingin er
komin niður á null. Kravið til innflutningsvøksturin verður ásett

58 · Hvítabók – Fylgibind 1
soleiðis, at úrslitið á gjaldsjavnanum, eftir at ríkisveitingarnar eru
fjaraðar burtur, verður á leið null. Úrslitið av slíkari framrokning sæst
á mynd 3.6, dømi II, a og b niðanfyri.
Mynd 3.6 Gjaldsjavni, dømi II, a
1.600

Ríkisveitingar
1.100

600

Úrslit á leypandi
postum undan
nettorentum

100

Nettorentur
92

94

96

98

00

02

04

06

08

10

12

14

16

18

20

-400

Úrslit á leypandi
postum
-900

Mynd 3.6 Gjaldsjavni, dømi II, b
22.000

17.000
12.000

7.000

Nettoogn
uttanlands

2.000

-3.000
-8.000
92

94

96

98

00

02

04

06

08

10

12

14

16

18

20

Framskrivingin vísir, at um vøruinnflutningurin veksur 2,4% árliga
komandi 20 árini – t.e. 0,4% meiri enn útflutningurin – so verður
úrslitið á leypandi postum á gjaldsjavnanum í 2020 framvegis nakað
størri enn null, hóast ríkisveitingarnar í 2000-2017 minka niður í einki.

Samandráttur
Nevndin hevur gjørt nakrar framrokningar fyri gongdina á gjaldsjavnanum, um ríkisveitingarnar verða minkaðar. Fortreytirnar eru í høvuðsheitum, at útflutningurin veksur 2% um árið, sum er á leið helvtin
av søguliga miðalvøkstrinum. Niðurstøðan er, at skal búskapurin

Minking í ríkisveitingum · 59

verða tryggjaður fyri ógvisligum tillagingum og trupulleikum, er avgerandi, at innflutningurin ikki veksur skjótari enn útflutningurin.
Viðmerkjast kann, at um so er, at avlopið á gjaldsjavnanum (ella
ein upphædd svarandi til 3/4 av ríkisveitingunum) eisini verður tikið
upp í innlendska eftirspurningsmeldurin, verður realvøksturin møguliga enn størri. Fortreyt fyri enn størri vøkstri er tó, at tann peningur,
sum verður slúsaður inn í búskapin, kann seta í gongd arbeiðsmegi
og annað framleiðslutilfeingi, sum ikki verður brúkt frammanundan.
Í kreppuárunum var nógv tilfeingi, bæði framleiðslutól, arbeiðsmegi og náttúrutilfeingi, sum ikki varð brúkt, og tí stavar partur av
búskaparvøkstrinum seinnu árini frá hesum óbrúkta tilfeingi. Hóast
kapasitetsnýtslan í føroyska búskapinum ikki verður máld, er tað eyðsýnt, at arbeiðsmarknaðurin er undir hørðum trýsti. Tað er tí lítið
høpi í at vaksa keypiorkuna munandi fyri at bøta um búskaparvøksturin.
Vøksturin í framleiðsluvirðinum í føstum prísum hevur seinastu 5
árini verið um 6% í miðal, miðalvøksturin frá 1962-1999 hevur verið
eitt sindur undir 5%. Veruligi virðisvøksturin í útflutninginum hevur
í miðal verið 8% seinastu 5 árini og 3,7% frá 1962-1999. Hetta ber í
sær, við óbroyttum skattatrýsti, ein búskaparvøkstur við vaksandi inntøkum til tað almenna.
Verða ríkisveitingarnar, við hesum fortreytum, minkaðar í longri
áramál, t.d. 15-20 ár, er sannlíkt, at búskapurin heldur fram at vaksa.
Varisliga mettur búskaparvøkstur kundi í hesum viðfangi verið 2%,
svarandi til helvtina av søguliga vøkstrinum í útflutninginum. Slík
gongd ber í sær, at óneyðugt verður hjá tí almenna at fremja beinleiðis sparingar, so hvørt sum ríkisveitingarnar minka.
Eitt grundleggjandi krav er tó, at tað almenna, fyri at fíggja minkaðu ríkisveitingarnar, fremur ávísar sparingar í skiftistíðini. Hetta
merkir, at meirinntøkur hjá tí almenna, sum stava frá búskaparvøkstri,
mest verða nýttar til at fíggja minkaðu ríkisveitingarnar. Útreiðsluvøksturin hjá tí almenna verður lægri enn inntøkuvøksturin, og almenni sektorin veksur tí seinni enn allur búskapurin.
Sum gongdin í búskapinum hevur verið seinastu árini, ber til at
laga búskapin til minkandi ríkisveitingar og kortini ikki minka eftirspurningin og virksemið so nógv, sum annars hevði verið neyðugt.
Týðandi fortreyt fyri lagaligari búskapartillaging er tó, at politiska
valdið megnar at taka skynsamar avgerðir um fíggjarpolitikkin komandi árini.

60 · Hvítabók – Fylgibind 1

Kapittul 4: Støðuginntøka
Inngangur
Í hesum parti verður víst á, at høvuðsinntøkukeldurnar í føroyska
búskapinum, tær eru inntøkur frá fiskivinnuni og ríkisveitingarnar,
eru ella kunnu gerast óvissar inntøkur, ið kunnu broytast nógv eitt
tíðarbil. Soleiðis eru eisini inntøkur frá oljuvinnu.
Búskaparstýringin eigur tí at leggja upp fyri henda veruleika og
vera grundað á tilvitan um váða/óvissu viðvíkjandi hesum inntøkum.
Dentur verður her serliga lagdur á at lýsa slíka stýring í sambandi
við ríkisveitingarnar. Ríkisveitingarnar verða í hesum samanhangi
roknaðar sum óvist inntøkugrundarlag, tí full vissa ikki er um, hvørjar
tær verða í framtíðini. Grundgevingin fyri hetta sjónarmið er einføld:
Nógv bendir á, at veitingarnar fara at minka í framtíðini, fyrst og
fremst tí, at sitandi føroyska politiska valdið vil hava tað soleiðis, men
møguliga eisini tí, at danska politiska valdið vil hava hetta.
Fyri at minka skaðiligar avleiðingar á føroyska búskapin tí ríkisveitingarnar verða minkaðar, verður tí mælt til, at fíggjarpolitikkurin
verður lagaður til ta støðuginntøku (eisini nevnd permanentinntøka),
sum eftir varisligum metingum kemur at gera seg galdandi í sambandi
við ríkisveitingarnar.
Støðuginntøkan av ríkisveitingunum kann lýsast sum ein støðug
upphædd, sum tað almenna kann nýta í alla framtíð, eisini eftir at
ríkisveitingarnar eru fjaraðar burtur. Hugskotið er, at tað almenna ikki
nýtir alla árligu ríkisveitingina so hvørt, meðan tær framvegis eru stórar, men at ein partur verður spardur upp, sum kann geva eitt árligt
avkast.
Støðuginntøkan kann nýtast sum grovt mát fyri, hvussu stórur
partur av ríkisveitingunum í miðal yvir styttri áramál kann slúsast inn
í føroyska búskapin umvegis landskassan. Slík strategi eigur at verða
fylgd fyri inntøkur til landskassan í sambandi við privatiseringar og
møguliga við oljuvinnu.

Minking í ríkisveitingum · 61

Inntøkukeldurnar
Føroyski búskapurin er grundaður á tvær høvuðsinntøkukeldur. Onnur inntøkukeldan er fiskivinnan18 og hin ríkisveitingarnar.
Fiskivinnan er at meta sum varandi inntøkukelda undir tí fortreyt,
at tað tilfeingið, sum føroyingar kunnu troyta, hevur umstøður til at
endurnýggja seg, og at ávísur eftirpurningur er eftir teimum fiskavørum, sum føroyingar framleiða.
Fiskatilfeingið skilir seg soleiðis frá olju- og gasstilfeingi á føroyskum øki, ið møguliga kann gerast nýggj týðandi inntøkukelda, og sum
kann roknast sum avmarkað tilfeingi. Inntøkur kunnu bara skapast
beinleiðis úr hesum tilfeingi, so leingi olja og gass eru í undirgrundini,
og so leingi framleiðslukostnaðurin ikki er ov høgur.
Søguliga gongdin vísir, at inntøkurnar frá fiskatilfeinginum kunnu
vera rættiliga skiftandi frá ári til ár. Partar av hesum útsveiggi hava
føroyingar sjálvir ikki havt ræði á, eitt nú í sambandi við teir prísir, ið
hava verið á heimsmarknaðunum og í sambandi við broytingar í
veiðinøgdum, stavandi frá veðurlagsviðurskiftum. Men partar av
broytingunum í inntøkunum frá fiskivinnuni kunnu eisini vera av viðurskiftum, sum føroyingar sjálvir kundu rátt yvir; her verður serliga
hugsað um broytingar í veiðinøgdum, sum stava frá ovurfisking. Um
longri áramál hevur fiskitilfeingið víst seg at vera tilfeingi, sum vaksandi inntøkur kunnu vinnast úr, bæði beinleiðis í sambandi við sjálva
veiðina og meiri óbeinleiðis við at tilvirka rávøru og við avleiddari
framleiðslu.
Hesin veruleiki eigur at viga nógv í búskaparpolitiskari strategi, og
skuldi eitt yvirskipað stevnumið tí verið at borið so í bandi, at inntøkusveiggini í fiskivinnuni framyvir ikki bera í sær tilsvarandi stóra
upp- og niðurgongd í búskapinum í styttri áramál. Í høvuðsheitum
merkir hetta, at allur innlendski eftirspurningurin, undir hesum eftirspurningur stavandi frá tí almenna, ikki verður lagaður til stutttíðarsveiggj í fiskivinnuni, men heldur til varisligar metingar av miðalinntøku í longri áramál.
Úr øðrum londum vísa royndirnar, at inntøkur í sambandi við oljuvinnu, kunnu verða ógvuliga skiftandi eftir stuttari tíð. Afturat hesum
kemur, at inntøkurnar fyrr ella seinni halda uppat, tá ið oljukeldurnar
tømast.19 Eins og við fiskivinnuni, eigur búskaparstýringin viðvíkjandi
oljuinntøkunum at vera, at nýtsla og realíløgur ikki verða lagaðar til
18
19

Herundir eisini alivinnan.
Annað váðamál í heilt langa tíð viðvíkjandi oljuinntøkum er, at tilfeingið kann minka
ógvisliga í virði í sambandi við nýggja orkusparandi tøkni ella við at gagnnýta nýggjar
orkukeldur. Týdningarmesta alternativa orkukeldan til olju og gass man vera fusiónsorkan; mett verður tó, at eini 30-50 ár ganga, áðrenn henda orkukeldan kann gerast
týðandi partur av allari orkunýtsluni.

62 · Hvítabók – Fylgibind 1
tað, peningainntøkur loyva í stutta tíð, men heldur til varisligar metingar av miðalinntøku í longri tíð.
Men hvussu er so við ríkisveitingunum, sum er hin, í øllum føri í
søguligum samanhangi, grundleggjandi inntøkukeldan hjá føroyska
búskapinum?

Ríkisveitingarnar – varandi ella avmarkað tilfeingi
Ríkisveitingarnar hava av mongum verið mettar sum trygt inntøkugrundarlag hjá føroyska búskapinum. Gongdin í ríkisveitingunum frá
1963 og fram til nú, vísir, at hetta eisini hevur verið veruleikin.
Staðfestast kann, at broytingarnar í ríkisveitingunum, samanbornar
við inntøkurnar av fiskivinnuni, hava verið støðugar. Aftur at tí kemur, at veitingarnar hesa tíðina sum heild hava verið vaksandi, bæði
mett sum lutfall millum bruttotjóðarúrtøkuna og eisini realt, t.e. eftir
at lagt er upp fyri inflatiónsgongd. Hetta sæst á myndunum 4.1 og
4.2.
Mynd 4.1 Deflaterað gongd viðv. ríkisveitingum20
Index: 1963=100
600
500
400
300
200
100
0
63

66 69

72

75 78

81

84 87 90

93 96

Mynd 4.2 Ríkisveitingarnar í % av BTÚ
30
25
20
15
10
5
0

20

63

66 69

72 75

Kelda: MAGDA.

78

81 84

87 90

93 96

Minking í ríkisveitingum · 63

Um gongdin í ríkisveitingunum verður tann sama í allari framtíð, sum
tær eins og myndirnar 4.1 og 4.2 vísa, at tær í fortíðini hava verið,
eru ríkisveitingarnar at samanlíkna við eitt náttúrutilfeingi, sum støðugt endurnýggjar seg, soleiðis at árligu gjaldingarnar halda sítt virði,
og gott og væl tað, eisini eftir at lagt er upp fyri inflatión.
Fæst vissa fyri, at slík gongd verður galdandi í allari framtíð, merkir
hetta, at føroyski búskapurin kann tillagast einari langtíðarjavnvág,
har innflutningur av vørum og tænastum varandi kann vera størri enn
útflutningurin við einari upphædd, svarandi til ríkisveitingarnar, t.e.
umleið 1,3 mia. kr. árliga, sum ríkisveitingarnar eru nú. Fortreytin er
her, at føroyski búskapurin í grundstøðuni ikki hevur serliga stóra
nettoskuld til útheimin.
Sum nevnt, er tó nakað, ið kundi bent á, at ríkisveitingarnar ikki
neyðturviliga í framtíðini fara at vísa sama vøkstur sum í fortíðini.
Hetta kann gongdin í ríkisveitingunum til Grønlands, sum lýst er á
mynd 4.3, geva ábendingar um.
Mynd 4.3 a
BTÚ í føstum prísum til hvørt fólk
1979 prísir í 1.000 kr
Føroyar
Grønland

85
80
75
70
65
60
55
50
45
40
79

81

83

85

87

89

91

93

95

97

Mynd 4.3 b
Ríkisveitingar í % av BTÚ
80

Føroyar

70
Grønland

60
50
40
30
20
10

79

81

83

85

87

89

91

93

95

97

64 · Hvítabók – Fylgibind 1
Mynd 4.3 c
Ríkisveitingar í føstum prísum til hvørt fólk (1979 prísir í 1.000 kr)
40

Føroyar

35

Grønland

30
25
20
15
10
5

79

81

83

85

87

89

91

93

95

97

Mynd 4.3 d
Ríkisveitingar í føstum prísum til hvørt fólk (Indeks 1979=100)

150
140
130
120
110
100
90
80

Føroyar

70

Grønland

60
50
79

81

83

85

87

89

91

93

95

97

Kelda: Grønlendsku tølini eru kunngjørd í Nyt fra Grønlands Statistik 1999:1. Føroysku
tølini eru úr SPM og MAGDA.
Viðm.: Tølini í mynd 4.3 c og 4.3 d eru deflaterað við danska nýtsluprísindeksinum.

Hugtakið støðuginntøka
Ríkisveitingarnar til Føroya fara møguliga ikki at halda fram á sama
hátt, sum tær søguliga hava gjørt, og tí eigur at verða lagt upp fyri
hetta í búskaparstýringini. Hetta fyri at sleppa undan ógvisligum búskaparligum tillagingartrupulleikum, um ríkisveitingarnar meira ella
minni brádliga hvørva.
Eitt hóskandi grundarlag fyri strategi í búskaparstýringini kann í
hesum føri vera at rokna støðuginntøkuna í sambandi við ríkisveitingarnar. Her er talan um roynd at koma fram til eina upphædd, sum

Minking í ríkisveitingum · 65

tað almenna árliga kann nýta burtur av ríkisveitingunum og teimum
rentuinntøkum, sum stava frá uppspardum parti av veitingunum.
Hugtakið støðuginntøka, soleiðis sum tað her verður nýtt, stavar
frá norskum búskaparpolitiskum kjaki um, hvussu olju- og gassinntøkur hjá norska ríkiskassanum skulu nýtast yvir tíð sum partur av
stutt- og langtíðarstrategi fyri fíggjarpolitikkin.
Avgerandi fyri at rokna støddina á støðuginntøkuni í sambandi við
ríkisveitingarnar er, hvørjar metingar vera gjørdar fyri gjaldstreymin
viðvíkjandi ríkisveitingunum framyvir, og hvønn diskonteringar- og
avkastsfaktor gjørt verður av at nýta.
Tað kunnu sjálvsagt gerast óteljandi dømi í hesum sambandi.
Tankagongdin kann tó lýsast við í fyrsta umfari at byggja á, at ríkisveitingarnar fyrstu 3 árini eru óbroyttar og minka síðan árliga 50 mió.
kr. frá tí, tær nú eru, t.e. umleið 1,3 mia. kr., niður í einki. Uppspardur
partur av ríkisveitingum verður mettur at blíva rentaður 3,5% p.a.
Mynd 4.4 Støðuginntøka, dømi I
1.400
1.200
1.000

Renta

800

Ríkisveitingar

600

Støðuginntøka

400

Partur av ríkisveiting
til uppsparing

200
0
0

5

10

15

20

25

Undir nevndu fortreytum vísir mynd 4.4 eina støðuginntøku, sum er
góðar 500 mió. kr. Myndin kann tulkast soleiðis, at tað almenna árliga
kann nýta umleið 1/2 mia. kr. árliga í longri áramál, hóast ríkisveitingin minkar niður í einki. Myndin vísir somuleiðis, hvussu stórur
partur av árligu ríkisveitingunum eigur at verða spardur upp, fyri at
støðuginntøkan kann koma upp á hesa hædd. Eisini sæst, at sum frálíður, gerst avkastið/rentan av hesari uppsparing mest týðandi parturin av støðuginntøkuni.
Støðuginntøkan ávirkast lutfalsliga nógv av tí avkasti, roknast kann
við í sambandi við uppsparingina. Verður roknistykkið gjørt við sama
gjaldstreymi viðvíkjandi ríkisveitingunum, sum omanfyri lýst, men
við einum realrentusatsi sum er 2% p.a., verður støðuginntøkan umleið 350 mió. kr. árliga.
5 – Hvítabók – Fylgibind 1

66 · Hvítabók – Fylgibind 1
Í talvu 4.1 er støðuginntøkan roknað við ymsum rentufortreytum.
Árliga rentan er ímillum 1% og 5%, og tað sæst, at støðuginntøkan
ávirkast nógv av rentufortreytunum.
Talva 4.1 Støðuginntøka undir ymsum rentufortreytum (mió. kr.)

Rentustig
Støðuginntøka

1%
194

2%
352

3%
482

4%
590

5%
679

Støðuginntøkan ávirkast eisini av fortreytum viðvíkjandi gongdini á
ríkisveitingunum. Hetta verður lýst í talvu 4.2.
Talva 4.2. Støðuginntøka undir ymsum fortreytum viðv. gongd í ríkisveitingum.

Mió. kr.
Støðuginntøka
Rentustig=2%
Støðuginntøka
Rentustig=3%
Støðuginntøka
Rentustig=4%
Støðuginntøka
Rentustig=5%

Linjurøtt
minking í 15 ár

Linjurøtt
minking í 20 ár

Linjurøtt
minking í 25 ár

186

237

285

265

333

395

336

417

488

400

490

567

Eitt annað dømi um at rokna støðuginntøku út, tekur útgangsstig í,
at bara tann parturin av ríkisveitingunum, sum kemur undir skipanina við heildarveitingini, verður minkaður. Gingið verður í hesum
sambandi út frá, at ríkiskassin eisini framyvir ber raksturin av ríkisstovnum og øðrum uppgávum, sum ikki koma undir heildarveitingina. Fyritreytin er í hesum sambandi, at hesar ríkisútreiðslur verða
verandi á núverandi reala stigi. Harafturat verður gingið út frá, at
heildarveitingin komandi 5 árini verður hildin á núverandi reala stigi
fyri síðan at minka linjurætt í 15 ár. Ríkisveitingarnar vera í útgangstiginum settar til 1.300 mió. kr., av hesum eru 933 mió. kr. heildarveiting, men hitt, t.e. 400 mió. kr., eru beinleiðis útreiðslur hjá ríkiskassanum til m.a. rakstur av ríkisstovnum, ið reka virksemi í Føroyum. Realrentustigið á uppsparda partinum av ríkisveitingunum verður sett til 3,5% p.a.

Minking í ríkisveitingum · 67
Mynd 4.5 Støðuginntøka, dømi II
1.400
1.200
Renta
1.000
Ríkisveitingar
800
600

Støðuginntøka

400

Partur av ríkisveiting
til uppsparing

200
0
0

5

10

15

20

25

Á mynd 4.5, dømi II sæst, at hægri støðuginntøka fæst við at taka
grundstøðu í, at bara heildarveitingin verður minkað burtur í onki og
ríkiskassin framvegis ber útreiðslurnar til rakstur av ríkisstovnum.
Støðuginntøkan frá ríkisveitingunum undir hesum fortreytum verður
um 700 mió. kr. árliga.
Sum triðja dømi um støðuginntøku, verður gingið út frá, at ríkisveitingarnar halda sama núverandi virði næstu 10 árini, og hvørva
síðan í einum. Realrentustig verður sett til 3,5% p.a. Mynd 4.6 vísir
undir hesum fortreytum eina støðuginntøku, sum er umleið 400 mió.
kr.
Mynd 4.6 Støðuginntøka, dømi III
1.400
1.200
Renta
1.000
Ríkisveitingar
800
600

Støðuginntøka

400

Partur av ríkisveiting
til uppsparing

200
0
0

5

10

15

20

25

At enda verður lýst eitt dømi, ið er nær hugsanini um støðuginntøkur,
tað er tað, ið nevnist „kapitalisering av blokkinum“. Tað, sum í
politiska kjakinum hevur verið undirskilt við „kapitalisering av blokkinum“, er, at danski ríkiskassin í staðin fyri at gjalda heildarveitingina

68 · Hvítabók – Fylgibind 1
(blokkin) so hvørt í framtíðini, rindar landskassanum eina einsinnisupphædd. Eftir hetta verður eingin heildarveiting goldin.
Einsinnisupphæddin verður í hesum døminum sett til 14 mia. kr.,
sum á leið svarar til nútíðarvirðið á óbroyttari heildarveiting, sum er
933 mió. kr. árliga næstu 20 árini og við diskonteringssatsi 3,5%.
Støðuginntøkan, sum við hesum fortreytum beinleiðis ger seg galdandi í sambandi við heildarveitingina, er rentan (kapitalavkastið), sum
kann vinnast við at leggja einsinnisupphæddina í virðisbrøv ella í at
„afturgjalda skuld“ hjá landskassanum. Verður avkastið mett at verða
3,5% um árið, kann støðuginntøkan stavandi frá heildarveitingini
roknast til umleið 490 mió. kr. um árið.

Støðuginntøka sum strategi í búskaparstýringini
Omanfyri eru lýst ymisk hugsað dømi viðvíkjandi ríkisveitingum, og
í hesum sambandi, hvør støðuginntøkan kann verða í sambandi við
veitingarnar. Tankagongdin er soleiðis ikki nýggj í føroyskum búskaparpolitiskum kjaki, tí hon minnir nógv um tey sjónarmið, sum hava
verið frammi um at kapitalisera „blokkin“. Tað, sum møguliga er nýtt
í sambandi við hugtakið støðuginntøka er, at tað kann gagnnýtast sum
ein týðandi „leiðbeinari“ fyri tey, sum leggja til rættis búskaparpolitikkin í styttri og longri áramál.
Føroyingar eru illa royndir av stórum búskaparsveiggjum, og tað
sær út til, at rúm politisk undirtøka er fyri, at fíggjarpolitikkurin verður framdur á slíkan hátt, at útsveiggini framyvir verða minni. Í hesum
sambandi kunnu varisligar metingar av støðuginntøku í sambandi við
ríkisveitingar (og møguliga seinni eisini í sambandi við olju- og gassinntøkur), gerast hent amboð, tí hugtakið gevur ábendingar um,
hvussu stóran part av ríkisveitingunum, soleiðis sum tær eru nú, ráðiligt er at nýta til rakstur og íløgur av tí almenna.
Í stuttum kann støddin á støðuginntøkuni tulkast sum mest loyvda
nýtslan av ríkisveitingunum (og part av avkasti frá uppsparing stavandi
frá hesum) í einum fíggjarári, fyri í stórt áramál at sleppa undan einari
meira ella minni brádligari tvungnari tillaging á útreiðslusíðuni hjá tí
almenna, tá inntøkurnar minka (og eisini um tær vaksa).
Hesin trupulleiki kann prinsipielt lýsast eftir mynd 4.6. Her fær
føroyski búskapurin í 10 ár 1,3 mia. kr. um árið í ríkisveitingum, men
11. árið fella veitingarnar burtur. Hevur tað almenna hesi árini nýtt
allar árligu ríkisveitingarnar til rakstur og íløgur, skal álvarslig tillaging
fremjast í fá ár á útreiðslusíðuni hjá tí almenna, og tí við ávirkan á
búskaparliga virksemið. Verður harafturímóti roynt at laga útreiðslusíðuna hjá tí almenna til støðuginntøkuna, sum á mynd 4.6 er mett
at vera um 400 mió. kr., verður eingin ógvisligur búskaparskelkur, tí

Minking í ríkisveitingum · 69

tað almenna frá uppsparda partinum av ríkisiveitingunum fyrstu 10
árini, fær støðugt avkast, sum framhaldandi kann fíggja útreiðslugrundarlagið.
Verður bygt á verandi støðu, eigur støddin á tí partinum av ríkisveitingunum, sum komandi árini verður beindur í innlendska eftirspurningin ikki at verða størri, enn støðuginntøkan, ið stavar frá ríkisveitingunum.
Hugtakið støðuginntøka, líka mikið um tað verður nýtt í sambandi
við ríkisveitingar ella møguliga olju- og gassinntøkur, hevur nakrar
veikleikar sum leiðbeinari fyri, hvussu nógv er skilvíst at brúka so
hvørt av slíkum inntøkum.
Í fyrsta lagi er trupult at meta um, hvørjir diskonteringar- og hvørjir avkastsfaktorar eiga at verða nýttir. Í Noregi hevur dentur verið
lagdur á at farið verður varliga fram í metingunum, m.a. við at nýta
ein diskonteringsfaktor, sum er 7% í sambandi við framtíðar inntøkustreymar, men skotið hevur verið upp, at avkastið verður roknað við
einum lægri rentusatsi, sum er 4%.21
Í øðrum lagi kann verða víst á, at full nýtsla av støðuginntøkum
(samanborið við at bara t.d. 80% av støðuginntøkunum verða nýtt)
ber í sær, at kapitaliseraða virðið av júst ríkisveitingunum verður varðveitt yvir tíð. Hetta merkir, at nýtslan av støðuginntøkuni fær minni
og minni at siga, so hvørt sum BTÚ veksur. Fyri tað almenna merkir
hetta, alt annað óbroytt, at aðrir partar av fíggjarpolitikkinum so við
og við mugu tálmast fyri at hava javnvág á almennu fíggjarætlanunum.22 Um hesi viðurskifti vera mett at verða ein trupulleiki í føroyskum samanhangi, eigur tað almenna ikki at nýta alla støðuginntøkuna, men t.d. bara 80-90% av henni í miðal í styttri áramál.
Í triðja lagi kann vísast á, at demografisku viðurskiftini komandi 20
árini fara at broytast nógv eins og í øðrum ídnaðarlondum. Hetta er
álvarsligur langtíðartrupulleiki fyri fíggjarpolitikkin, ið snýr seg um,
at væl færri borgarar verða í vinnuførum aldri afturímóti eldri og
gomlum, ið eru farnir av arbeiðsmarknaðinum. Fyri tað almenna
merkir hetta minni skattainntøkur, samstundis sum størri trýst verður
á útreiðslusíðuna á týðandi økjum, eitt nú útreiðslur til pensjónir,
heilsuverk og røkt. Trupulleikin hjá tí almenna viðvíkjandi pensjónsútreiðslunum verður helst minni, møguliga við eftirlønarskipanum,
men hóast hetta má roknast við stórum fíggjarligum trýsti á almennu
kassarnar av demografiskum ávum um 10-15 ár. Eisini hetta bendir

21

22

Brekke, K.A. (1991): Bruken av oljeinntektene. Økonomiska analyser nr. 7 1991.
Statistisk sentralbyråd.
Olsen, Øystein (1996): Statens petroleumsfond – Et styringsverktøy for finanspolitikken.

70 · Hvítabók – Fylgibind 1
á, at nýtslan av støðuginntøkuni nú verður í lægra lagi, fyri at styrkja
almenna sektorin til langtíðaravbjóðingarnar.
Í fjórða lagi er talan um eina arbeiðsfría inntøku, sum kann hava
óhepnar fylgjur við sær á búskapin, um hon ikki verður umsitin rætt.

Samandráttur
Búskaparstýringin eigur nógv meiri enn higartil at verða grundað á, at
høvuðsinntøkukeldurnar eru óvissar. Dentur verður lagdur á at lýsa
slíka stýring í sambandi við ríkisveitingarnar. Nógv bendir á, at veitingarnar fara at minka í framtíðini, hetta tí, at sitandi føroyska politiska
valdið vil hetta, men kanska danska politiska valdið vil tað eisini.
Fyri at minkandi ríkisveitingar ikki skulu fáa ov skaðilig árin á føroyska búskapin, verður mælt til, at fíggjarpolitikkurin verður lagaður
til eina varliga metta støðuginntøku av ríkisveitingunum.
Støðuginntøkan av ríkisveitingunum er ein støðug upphædd, sum
tað almenna kann nýta í framtíðini, eisini eftir at ríkisveitingarnar eru
burtur. Hugskotið er, at tað almenna ikki nýtir alla ta árligu ríkisveitingina, men sparir ein part av veitingini upp, meðan hon enn er stór.
Endamálið er, at uppsparingin skal geva tí almenna eitt árligt avkast.
Ásetingin av støðuginntøkuni verður ávirkað av fleiri viðurskiftum,
serliga av áramálinum ríkisveitingin verður skorin niður, og tí rentu,
uppspardi parturin av ríkisveitingini kann væntast at kasta av sær. Í
frágreiðingini eru sett upp dømi um, at støðuginntøkan av verandi
ríkisveiting, umleið 1,3 mia. kr., kann væntast at liggja ímillum 200
og 570 mió. kr., alt eftir skiftistíð og rentufortreytum. Men av tí at
skiftistíðin ikki er fastløgd, ber ikki til at siga nakað við vissu um,
hvussu stór støðuginntøkan er.
Støðuginntøkan kann nýtast sum eitt grovt mát fyri, hvussu stórur
partur av ríkisveitingunum árliga kann slúsast inn í búskapin umvegis
landskassan. Verður støðuginntøkan t.d. roknað til 400 mió. kr., verður hetta støðuginntøka, t.e. føst árlig inntøka hjá landskassanum.
Hetta er treytað av, at allur parturin av ríkisveitingunum, sum er oman fyri 400 mió. kr., t.e. umleið 900 mió. kr., verður settur av til uppsparing. Avlopið av almenna sektorinum hevur í 1998 og 1999 væntandi verið 600-800 mió. kr., og tí krevst, at almenni sektorurin komandi árini í minsta lagið megnar at halda fast um slíkt rakstrarúrslit,
og helst, at miðað verður eftir enn størri avlopum fyri at fremja hesa
uppsparing.
Ein langtíðarætlan fyri fíggjarpolitikkin eigur at byggja á varligar
metingar av støðuginntøkuni í sambandi við ríkisveitingarnar og
møguliga við olju- og gassinntøkur.

Minking í ríkisveitingum · 71

Kapittul 5: Búskaparvøkstur og minkaðar
ríkisveitingar
Inngangur
Kemur málið at minka ríkisveitingarnar á samráðingarskrá millum
danskar og føroyskar myndugleikar, verða nøkur búskaparlig áhugamál at gera seg galdandi. Á nøkrum økjum kunnu áhugamálini partanna millum vera samanfallandi, á øðrum mótstríðandi. Í hesum parti
verður roynt at lýsa ein myndil viðvíkjandi at minka ríkisveitingarnar.
Hann kann møguliga geva rúmd fyri áhugamálunum hjá báðum
pørtum í slíkari samráðingarstøðu.
Vísast kann á nógvar ymiskar møguleikar viðvíkjandi skipaðari
minking í ríkisveitingunum. Í hesum viðfangi hevur nevndin tó avmarkað seg til at lýsa eina skipan, har árlig minking í veitingunum
verður tengd at vøkstrinum í føroysku bruttotjóðarúrtøkuni.

Áhugamálini
Vanlig marknaðarbúskaparlig hugsan er, at tann sum spyr eftir vøru ella
tænastu, vil gjalda so lítið sum møguligt fyri tað, ið keypt verður, men
seljarin vil fáa so stóra inntøku sum gjørligt fyri at lata vøruna ella tænastuna frá sær. Verður henda hugsan sett í samband við ríkisveitingarnar, so skuldu áhugamálini hjá donskum politiskum myndugleikum
talað fyri, at útreiðslurnar hjá ríkiskassanum vóru minst møguligar í
sambandi við at reka føroyska almenna sektorin, tó soleiðis, at politiski
málsetningurin viðvíkjandi veitingunum eisini varð rokkin. Í hesum
viðfangi er tó torført at gera sær fullfíggjaða mynd av, hvør politiski
málsetningurin er, ella hvat „politisk tænasta“ tað er, ríkisveitingarnar í
rúmum týdningi23 eru gjald fyri.

23

Við ríkisveitingar í rúmum týdningi verður her hugsað um allar fíggjarligar veitingar,
tað eru heildarveitingin, rakstur av ríkisstovnum í Føroyum, serliga kredittskipanir við
ríkinum sum veðhaldara ella kreditori og tíðaravmarkaðar peningaligar veitingar/stuðul
í sambandi við búskaparkreppur í Føroyum.

72 · Hvítabók – Fylgibind 1
Eitt høvuðssjónarmið hevur í hesum sambandi verið, at ríkisveitingarnar hava verið latnar Føroyum fyri at tryggja, at lívskorini, mált
sum tøk bruttotjóðarinntøka til hvørt fólk, í hesum parti av ríkinum
ikki vóru munandi verri enn í Danmørk. Er hetta sjónarmiðið rætt,
so kann hugsast, at leysari føroyskt stýrisskipanarligt tilknýti til Danmørk fær danskar politiskar myndugleikar til at kenna seg minni
bundnar at tryggja vælferð í Føroyum. Og er sjónarmiðið rætt, so
kann eisini hugsast, at jú størri krøvini frá føroyskari síðu eru fyri
leysari tilknýti til danska ríkið í sambandi við komandi samráðingar,
jú størri verða krøvini frá danskari síðu um at minka ríkisveitingarnar.
Harafturímóti er greitt, at danskir politiskir myndugleikar longu nú
– áðrenn stýrisskipanarligar broytingar eru framdar – fara greiðari at
staðfesta ábyrgd fyri føroyska búskapinum. Hetta er óivað av búskaparligu kreppuni, sum gjørdi seg galdandi í Føroyum fyri fáum árum
síðan og í hesum sambandi eisini politiskir trupulleikar í Danmørk.
Hetta varð greitt eftir avtaluna 10. juni 1998, har danski fíggjarmálaráðharrin í tíðindaskrivi, undir yvirskriftini „Indledningen til en ny æra
i samarbejdet mellem Danmark og Færøerne“ segði:
„... Bloktilskuddet til Færøerne er i aftalen fastsat uændret til 933 mio.
kr. for de næste tre år. Men det ligger i de færøske planer om større selvstændighed, at vi skal genforhandle hele bloktilskudsordningen i
sammenhæng med en nyordning af deres forfatningsmæssige forhold til
Danmark.
Vi må i dag erkende, at vi har haft dårlige erfaringer med at intervenere
i den færøske økonomiske politik. Derfor gør vi i den ny aftale op med
tidligere aftaler, hvor vi i fællesskab har sagt noget om den økonomiske
politik. På denne måde understreger vi, at det i fremtiden fuldt ud er
Færøernes ansvar at få den økonomiske politik til at hænge sammen.“
Tað kann hugsast, at danskir myndugleikar í samráðingarstøðu vilja,
at ríkisveitingarnar skulu minka nógv og skjótt. Eftir útsøgnunum hjá
danska fíggjarmálaráðharranum at døma, kann niðurskurðurin møguliga bara fara at fata um tann partin av veitingunum, sum koma undir
heildarveitingina. Harafturímóti tala donsk áhugamál eisini fyri, at
ríkisveitingarnar ikki verða minkaðar ov ógvisliga, tí ríkiskassin við
búskaparkreppuni gjørdist nógv tann størsti einstaki kreditorurin hjá
føroyska almenna sektorinum. Kredittváðin talar sostatt fyri, at ríkisveitingarnar ikki verða minkaðar á slíkan hátt, at førleikin hjá landskassanum fyri at halda lánskyldur sínar móti ríkiskassanum verður
hóttur.
Eyðsæð, politiska stevnumiðið frá føroyskari síðu um at minka bú-

Minking í ríkisveitingum · 73

skaparligu bindingarnar til Danmarkar í sambandi við ríkisveitingarnar, so tala føroysku áhugamálini fyri at:
•

•

Tryggleiki verður um, hvørjar ríkisveitingarnar verða framyvir:
hetta er neyðugt fyri at kunna leggja skynsaman langtíðar búskaparpolitikk til rættis
Veitingarnar (ella nútíðarvirði av teimum) verða so stórar, sum
til ber.

Minkaðar ríkisveitingar – ein hugsaður myndil
Nevndin er í arbeiðssetninginum biðin um at:
•
•

Gera búskaparligar framrokningar við eini minkandi heildarveiting, har føroysk eginfígging verður á øllum økjum
Lýsa fíggjarligar avleiðingar fyri landskassa og kommunukassar av
slíkari tilgongd

Trupult er at gera slíkar búskaparligar framrokningar við minkandi
heildarveiting, m.a. tí, at nevndin ikki veit, hvussu stóra minking talan
kann verða um, og hvussu skjótt minkingarnar verða at fremja. Hetta
er jú ein politiskur spurningur, sum ikki hevur verið til viðgerðar enn.
Nevndin hevur tí roynt at seta upp ein myndil fyri, hvussu minkingin kundi farið fram, har føroyskir og møguliga eisini danskir myndugleikar finna rúmd fyri teimum áhugamálum, sum nevnd eru omanfyri. Myndilin gevur somuleiðis møguleika fyri at gera metingar um,
hvussu landskassin og kommunukassar kunnu fáa vaksandi fígging til
vega, so hvørt sum ríkisveitinginarnar minka.
Grundleggjandi hugsanarhátturin viðvíkjandi myndlinum er, at
minkandi ríkisveitingar verða tengdar at gongdini í føroysku bruttotjóðarúrtøkuni (BTÚ). Eitt høvuðsendamál við slíkari skipan er, at
minka um ta óvissu, sum kann stinga seg upp í sambandi við tær
tillagingar, sum skulu fremjast í føroyska búskapinum, so hvørt sum
veitingarnar minka.
Nevndin gongur í hesum sambandi út frá, at minkandi ríkisveitingarnar eru ein „irreversibul“ gongd. Ítøkiliga merkir hetta, at ríkisveitingarnar minka, so hvørt sum búskaparligur vøkstur, t.e. vøkstur í
BTÚ, ger seg galdandi. Harafturímóti er steðgur í vøkstrinum, ella er
talan um minking í einum ári ella fleiri, so stendur virðið á ríkisveitingunum í stað hetta árið ella hesi árini. Er BTÚ minkað eitt áramál,
verða ríkisveitingarnar ikki at minka aftur, fyrr enn BTÚ aftur er
vaksin upp á tað stigið, galdandi var, áðrenn BTÚ fall.
Búskaparligu tillagingarkrøvini raka í fyrsta umfari føroyska al-

74 · Hvítabók – Fylgibind 1
menna sektorin, og tí verður upphæddin á tí, ið ríkisveitingin minkar
í hesum myndli, roknað sum partur av teimum meirinntøkum, sum
landskassi og kommunur fara at fáa í sambandi við búskaparvøkstur
– ein vøkstur, sum annars kundi farið til meiri nýtslu og íløgur, bæði
í privata og almenna sektorinum.
Roknidømi: Sum útgangsgrundarlag í fyribilstølum fyri 1998 verður
BTÚ mett til 7 mia. kr. Inntøkurnar hjá tí almenna verða um 3 mia.
kr., av tí fær landskassin 2,2 mia. kr. og kommunurnar 0,8 mia. kr.
Inntøkurnar hjá tí almenna svara við hesum til 43% av BTÚ.
Sum víðari treyt verður sett, at tað, ið ríkisveitingin minkar árliga,
verður roknað sum 1/3 av tí vøkstri í inntøkunum, sum tað almenna fær
í sambandi við vøkstur í BTÚ, roknað sum 43% av BTÚ-vøkstrinum.
At enda verður sett sum treyt fyri roknidøminum, at bara tann
parturin av ríkisveitingunum, sum fatar um heildarveitingina (her sett
til 950 mió. kr. av allari veitingini, sum er 1.300 mió. kr.), verður
minkaður.
Verða hesar treytir nýttar í samband við ein miðalvøkstur í BTÚ
komandi árini, sum er 3%, verður niðanfyri scenario galdandi (lýst í
talvu 5.1).
Talva 5.1 Scenario 1, búskaparvøkstur, sum er 3%
Ár

BTÚ

1
2
3
4
...
...
19
20
21
22
23
24
25

7.000
7.210
7.426
7.649
7.879
...
...
12.275
12.643
13.022
13.413
13.815
14.230
14.656

Vøkstur
Vøkstur í
í BTÚ inntøkum hjá
í mió. kr.
tí almenna

210
216
223
229
...
...
358
368
379
391
402
414
427

90
93
95
98
...
...
153
158
163
167
172
178
183

Minking
í ríkisveitingum

30
31
32
33
...
...
51
53
54
56
34
0
0

Heildarveiting

Ríkisveitingar
tilsamans

950
920
889
857
824
...
...
196
144
90
34
0
0
0

1.300
1.270
1.239
1.207
1.174
...
...
546
494
440
384
350
350
350

Talva 5.1 vísir, at við einum árligum búskaparvøkstri, sum er 3% varir
tað 22 ár at minka heildarveitingina niður í onki. Hvussu stór minkingin

Minking í ríkisveitingum · 75

í heildarveitingini er, er í myndlinum nógv ávirkað av árliga búskaparvøkstrinum og somuleiðis eisini av, hvussu stóran part av árliga búskaparvøkstrinum politisku myndugleikarnir nýta til at minka ríkisveitingarnar. Í talvu 5.2 er “viðkvæmis-greining” gjørd hesum viðvíkjandi.
Talva 5.2 Minkandi ríkisveiting undir ymsum fortreytum

Búskaparvøkstur um
árið
1%
3%
5%

Partur av inntøkuvøkstri hjá tí
almenna, sum fer til at minka
ríkisveitingarnar
1/4
1/4
1/4

Ár til ríkisveitingarnar eru
minkaðar niður í einki
84
28
17

1%
3%
5%

1/3
1/3
1/3

69
24
15

1%
3%
5%

1/2
1/2
1/2

50
18
12

1%
3%
5%

2/3
2/3
2/3

40
14
8

Í talvu 5.2 eru 12 ymisk scenari sett upp, ið vísa, eftir hvussu nógvum
árum heildarveitingin er minkað burtur í einki. Minkingin er treytað
av árligum búskaparvøkstri, og hvussu stóran part av búskaparvøkstrinum politisku myndugleikarnir fara at nýta til at minka ríkisveitingarnar.
Í sambandi við at minka ríkisveitingarnar verður neyðugt, at landsstýrið ger eitt greiðari uppgávu- og ábyrgdarbýti millum land og
kommunur.

Samandráttur
Ríkisveitingarnar kunnu verða minkaðar eftir ymiskum myndlum.
Ein møguleiki er, at minkingin verður tengd at broytingum í føroysku
bruttotjóðarúrtøkuni. Tíðin, tað varir at minka ríkisveitingarnar, er
treytað av búskaparvøkstrinum, og hvussu stóran part av vøkstrinum
politisku myndugleikarnir fara at nýta til at minka ríkisveitingarnar.
Tað er greitt, at føroysku kommunurnar eisini skulu fíggja ein part

76 · Hvítabók – Fylgibind 1
av minkaðu ríkisveitingunum. Tað verður neyðugt í sambandi við at
yvirtaka vaksandi partin av øllum fíggjartørvinum hjá tí almenna, at
gjørt verður eitt greitt uppgávu- og ábyrgdarbýti millum land og
kommunur. Hetta ber m.a. í sær, at broytingar eiga at verða gjørdar í
skattaskipanini.
Verður ein avtala millum Danmørk og Føroyar gjørd eftir hesum
leisti, kann lagt vera upp fyri væntandi oljuinntøku hjá landskassanum.
Verður ríkisveitingin bara minkað ein part av árliga búskaparvøkstrinum, gongur long tíð, áðrenn veitingin er avgerandi minkað. Hetta
ber í sær, at óvist er, hvussu politikarar og onnur skulu laga seg til
eina slíka gongd, og um landsstýrið drálar við neyðugu sparingunum
ella tillagingunum. Verður ríkisveitingin í staðin lækkað fast í stutt
áramál, vita bæði politikarar, vinnulívsfólk og borgarar betur, hvussu
tey skulu laga seg til nýggju støðuna. Hetta kann tó viðhvørt hava
ógvisligari árin á búskapin.

Minking í ríkisveitingum · 77

Kapittul 6: Avleiðingarnar av minkandi ríkisveitingum
Inngangur
Frammanfyri eru gjørdar ymsar framrokningar, sum vísa, hvussu partur av árliga búskaparvøkstrinum kann nýtast til at minka ríkisveitingarnar og eisini, hvussu landið kann seta av ein part av avlopi landskassans í ein grunn, sum kann tryggja landinum eina støðuginntøku.
Búskapargrunnurin verður viðgjørdur nágreiniligari í parti II.
Í hesum kapitlinum verður hetta lýst:
Týdningurin av ríkisveitingunum fyri landskassa og kommunukassar.
Týdningurin av heildarveitingini og øðrum veitingum frá ríkinum fyri
føroyska búskapin sum heild.
Hvat krevst í framleiðslu-/inntøkugrundarlagnum fyri, at Føroyar kunnu
standa ímóti minkandi ríkisveitingum.
Hvørjar mekanismur kunnu væntast at gera seg galdandi í búskapinum,
tá stuðulin stigvíst fer at minka burtur í onki.
Týdningarmikil árin á búskapin, um ríkisveitingarnar minka
Á mynd 6.1 eru týdningarmestu avleiðingarnar av, at ríkisveitingarnar
minka, settar upp.
Ríkisveitingarnar eru ein partur av inntøkuni hjá landskassanum,
og tí fara minkaðar ríkisveitingar at merkja, at inntøkan hjá landskassanum eisini minkar. Sjálvsagt merkir hetta sparingar á ein ella
annan hátt, antin við at almennu íløgurnar, lønirnar, nýtslan ella okkurt annað minkar, ella at meiri verður kravt inn í skatti.
Tá landskassans útreiðslur minka, fer tað at fáa árin á allan búskapin. Um t.d. alment lønta fólkið fækkast, fer hetta at merkja, at

78 · Hvítabók – Fylgibind 1
arbeiðsloysið veksur. Samstundis merkir tað, at eftirspurningurin eftir
vørum og tænastum frá privatu vinnunum minkar, og tískil at fólk
eisini verða søgd úr starvi í privatu vinnunum.
Vaksandi arbeiðsloysið merkir, at fólk flyta av landinum, og at lønin
fellur. Fallandi lønarlagið merkir, at kappingarførið í útflutningsvinnunum gerst betri, og soleiðis fer ein vøkstur at koma í útflutningsvinnunum. Vøksturin ger, at nøkur av teimum fólkunum, sum mistu
arbeiðið, fáa nýtt starv í útflutningsvinnunum og eisini í avleiddu
vinnunum, sum aftur fara at vaksa, tá eftirspurningurin frá útflutningsvinnunum økist.
Mynd 6.1 Týdningarmestu avleiðingarnar av at ríkisveitingarnar minka

Ríkisveitingin
minkar

Almennu
inntøkurnar
minka

Gjaldsjavnin
gerst verri

Minni
innlendskur
eftirspurn.

Lønarlagið
fellur

Minni
innflutningur

Størri
útflutningur

Gjaldsjavnin
gerst betri

Sum víst á mynd 6.1 er avleiðingin av minkandi ríkisveitingum á innflutning, útflutning og gjaldsjavna ymisk:
•

Tá innlendski eftirspurningurin minkar, minkar innflutningurin.
Men innflutningurin minkar minni av tí, at útflutningsvinnurnar
vaksa og skapa nýggjan innlendskan eftirspurning.

•

Útflutningurin økist, tí at útflutningsvinnurnar hava fingið betri
kappingarføri.

•

Gjaldsjavnin er eitt sindur ógreiðari. Minkandi innflutningurin og
økti útflutningurin gera gjaldsjavnan betri. Men ríkisveitingin,
sum eisini er ein partur av gjaldsjavnanum, minkar eisini og ger
gjaldsjavnan verri. Spurningurin er nú, um hvørji árin eru størri

Minking í ríkisveitingum · 79

– ríkisveitingarnar ella inn- og útflutningurin. Í flestu førunum
verður svarið, at gjaldsjavnin gerst betri, men samstundis má
sigast, at hetta er eftir, hvussu nógv innlendski eftirspurningurin
minkar og eisini eftir, hvussu nógv útflutningurin økist.
Omanfyri eru víst tey týdningarmestu árinini av, at ríkisveitingin
minkar. Dømið bygdi á, at spart varð í almennu lønunum. Varð spart
aðrastaðni, t.d. við at minka almennu íløgurnar, so høvdu árinini ikki
verið heilt tey somu, men tó so, at árinini høvdu líkst nógv teimum,
sum eru nevnd niðanfyri.
Sum skilst, so eru nógv árin á búskapin av minkandi ríkisveitingum,
og nøkur árin ganga móti hvørt øðrum, soleiðis at trupult er at meta
um heildarárinið. Her verður serliga hugsað um, at broytingarnar í
inn- og útflutninginum gera gjaldsjavnan betri, men broytingin í sjálvari ríkisveitingini ger gjaldsjavnan verri, og at minkandi innlendski
eftirspurningurin økir um arbeiðsloysið, men bøtta kappingarførið
minkar um arbeiðsloysið. Av tí, at so mong árin eru á búskapin, og av
tí, at tey eru ymisk alt eftir, hvussu tað almenna sparir, so er neyðugt
rættiliga neyvt at lýsa týdningin av ríkisveitingunum fyri almennu
kassarnar og eisini neyvari at lýsa, hvussu ymsir háttir at spara ávirka
allan búskapin.

Munurin millum stutt- og langtíðarárin
Sum nevnt omanfyri, koma nøkur árin heilt stutta tíð eftir, at ríkisveitingin er minkað, men onnur árin koma, sum frá líður (serliga
árinið av broyttum kappingarføri kemur sum frá líður, av tí at tað er
drúgt at byggja upp eitt nýtt vinnulív).
Eftir at øll ríkisveitingin er burtur, fara minkandi almennu útreiðslurnar og betra kappingarførið at merkja, at vinnubygnaðurin er vorðin øðrvísi. Tað kann vera týdningarmikið at fáa eina hóming av,
hvussu búskapurin sær út við ongum ríkisveitingum (ella við minni
ríkisveitingum). Nýggi vinnubygnaðurin sæst tó ikki, fyrr enn ein tíð
er fráliðin, og tískil verður tosað um ein langtíðarvinnubygnað.
Ávegis móti einum búskapi við ongum ríkisveitingum liggja nakrar
avgerðir, sum eru týdningarmiklar fyri, hvussu búskapargongdin verður í eini broytingartíð, t.e. atferðarhátturin við minkandi ríkisveitingum er týdningarmikil fyri búskapargongdina. T.d., um hildið verður fast um almenna bygnaðin, sum hann er nú og skatturin verður
hækkaður fyri at fáa eina inntøku, sum skal koma ístaðin fyri ríkisveitingina, so hevur hetta ikki somu búskaparligu árin, um skorið
verður í almenna sektorin og skatturin ikki verður hækkaður. Hesar
greiningar nevnast stutttíðargreiningar.

80 · Hvítabók – Fylgibind 1
Mynd 6.2 Munurin millum stutt- og langtíðarárin í búskapargongdini

Langtíðar árin
Langtíðarárin

Stuttíðarárin
Stutttíðar
árin
Á mynd 6.2 vísir heila linjan vinstrumegin búskapargongdina fram
til nú. Stutttíðargreiningarnar skulu vísa, hvørjar avleiðingar tað fær
fyri búskapin, meðan ríkisveitingarnar verða skerdar. Avleiðingarnar
eru ymiskar alt eftir, hvussu búskapurin verður tillagaður, verður
eingin ríkisveiting. Sjálvt um tað á myndini bara eru vístar tvær ymsar
gongdir millum tíðina nú og fram til, at tillagingin er liðug, so eru
nógv fleiri møguleikar enn bara tveir.
Hvussu tillagingin so verður í stutta tíð, so er mest sum bara ein
loysn á endaligu tillagingina (langtíðartillagingina). Tað er tí, at langtíðargreiningarnar kunnu geva eina hóming av, hvussu búskapurin sær
út, tá øll tillaging er framd.
Áðrenn farið verður yvir til at viðgera stutt- og langtíðargreiningarnar, eigur at verða viðmerkt, at allar greiningar hava óvissur í sær.
Hesar óvissur stava m.a. frá, at alt ov lítil gransking er í Føroyum um,
hvussu búskapurin í veruleikanum hongur saman, og tískil er vitanin
um búskapin ov lítil til, at greiningarnar hava ikki týðandi óvissur.
Ein onnur óvissa liggur í, at búskaparfrøðin viðger viðurskifti, sum
fólk hava ávirkan á, m.a. íløguatferð og nýtsluatferð. Av tí, at tað kann
vera trupult at siga nakað um, hvussu fólk broyta atferð undir ymsum
búskaparpolitiskum tiltøkum, so eru íløgurnar og nýtslan eisini truplar at rokna út. Greiningarnar byggja tískil á, hvussu fólk vanliga leggja
sína nýtslu og eisini, hvussu tey vanliga lata seg ávirka av broytingum
í skatti og minkandi í lønarlagi o.ø.

Minking í ríkisveitingum · 81

Stutttíðargreiningar
Endamálið við stutttíðargreiningunum
Stutttíðargreiningarnar skulu vísa, hvørjar búskaparligar avleiðingar
eru av, at ríkisveitingarnar verða minkaðar. Tað er sostatt skiftistíðin
millum støðuna sum er og støðuna, tá ríkisveitingin er burtur, greiningarnar skulu lýsa.
Í hesum partinum verður fyrst stutt lýst, hvønn týdning ríkisveitingarnar hava fyri føroyska búskapin, og síðan verður lýst, hvørjar
avleiðingar eru av at minka ríkisveitingarnar.
Viðmerkjast kann, at lýsingarnar í hesum partinum bara fata um
stutttíðarárinið av ríkisveitingunum. Tá hugt verður at, hvat hendir
við búskapinum í longri áramál, eru aðrar mekanismur, ið gera seg
galdandi. Tí eru langttíðargreiningarnar lagdar í ein serskildan part.

Føroyski búskapurin lýstur stutt
Búskapurin í Føroyum kann sigast at vera einstreingjaður, við tað at
mest sum alt vinnulívið er bygt upp um fiskivinnuna. Sjálvt um alivinnan er vorðin ein týðandi vinna tey seinastu árini, so er henda
vinnan enn ikki nóg stór til at vera eins týðandi táttur í búskapinum
sum fiskivinnan.
Umframt at búskapurin er einstreingjaður, so er hann eisini serstakur á annan hátt. Serliga er tað bygnaðurin í høvuðsvinnuni, fiskivinnuni, sum er serstakur. Her verður hugsað um, at viðurskiftini í
fiskivinnuni hava stórar ávirkanir á allan hin búskapin, men samstundis hevur allur hin búskapurin mest sum onga ávirkan á fiskivinnuna. Henda serstøðan, sum fiskivinnan hevur í føroyska búskapinum, verður lýst nágreiniligari í einum parti longri frammi.
Sjálvt um búskapurin er einstreingjaður við fiskivinnuni sum týdningarmestu vinnu, so eru nógvir aðrir týðandi tættir í búskapinum.
Næst eftir fiskivinnuni er almenni sektorurin týdningarmikil fyri búskapin sum heild. Serliga er útreiðslusíðan á almennu kassunum
týdningarmikil fyri allan eftirspurningin eftir vørum og tænastum í
búskapinum, og soleiðis fyri alla búskapargongdina, men eisini inntøkusíðan (skattir og avgjøld) hava stóra ávirkan.
Umframt at í búskapinum eru fiskivinnan og almenni sektorurin,
so eru eisini aðrar vinnur í búskapinum. Hesar vinnur kunnu býtast í
tveir bólkar: Annar bólkurin við vinnum, sum eru tætt tengdar at
6 – Hvítabók – Fylgibind 1

82 · Hvítabók – Fylgibind 1
eftirspurninginum úr útlondum (ferðavinna, flakavinna, alivinna,
kanska oljuvinna o.t.). Í hinum bólkinum eru vinnur, sum eru tætt
tengdar at innlendska eftirspurninginum (handilsvinna, vinnuligar
tænastur, el-framleiðsla, postverk o.a.).

Leikluturin hjá fiskivinnuni
Tann stóri týdningurin, fiskivinnan hevur í føroyska búskapinum, sæst
m.a. av, at hon er umleið 25% av BFI24 og enn størri, um ávirkanin av
fiskivinnuni verður roknað á allan hin búskapin við. Týdningurin av
fiskivinnuni sæst eisini av, at fiskur og fiskaúrdráttir eru yvir 90% av
øllum útflutningsvirðinum. At selja fisk og fiskaúrdráttir er sostatt ein
týðandi kelda, sum er við til at fíggja lutfalsliga stóra innflutningin til
Føroya.
Mynd 6.3 vísir vøksturin borið saman við árið fyri í fiskivinnuni og
øllum búskapinum árini 1963-1997. M.a. sæst á myndini, at vøksturin í øllum føroyska búskapinum hevur í mong ár ligið millum 1020%.25 Við at sammeta gongdina í øllum búskapinum og gongdina í
fiskivinnuni sæst, at neyvur samanhangur er millum hesar gongdir. Tá
fiskivinnan hevur góð ár, t.d. í 1976-77, so veksur búskapurin samstundis. Hetta vísir, ikki óvæntað, at fiskivinnan hevur stóra ávirkan á
allan búskapin, og at hon er við til at geva stór sveiggj í búskapargongdini.
Mynd 6.3 Vøksturin í fiskivinnuni og øllum búskapinum 1963-1997
60
Fiski- og flakavinna
Alt BFI
40

20

0
1962

1967

1972

1977

1982

1987

1992

1997

-20

-40

Samstundis sum tað er greitt, at fiskivinnan hevur stóra ávirkan á
føroyska búskapin, er tað eisini greitt, at ávirkanin bara gongur annan
24
25

Flakavinnan tald uppí.
Vøksturin er máldur eftir tølum í leypandi prísum, sum ber í sær, at prísvøksturin
hevur ávirkan á vakstrarraturnar.

Minking í ríkisveitingum · 83

vegin, t.e., at fiskivinnan ávirkar allan hin búskapin, men búskapurin
hevur lítla og onga ávirkan á fiskivinnuna.
Orsakirnar eru serliga tvær:
Av tí, at innlendski eftirspurningurin onga ávirkan hevur á ta fiskanøgd, sum kann verða fiskað og heldur ikki á fiskaprísin, so er tað
greitt, at innlendski eftirspurningurin ikki hevur ávirkan á hvørki
framleiðslunøgdina ella á virðið á framleiðsluni. (Ótu føroyingar
stóran part av fiskinum sjálvir, so er tað greitt, at føroyski eftirspurningurin eftir fiski hevði ávirkað fiskaprísirnar).
Av tí, at sáttmálalønin á landi ikki hevur ávirkan á hýrupartin hjá
fiskimonnunum, so hevur ein lønarvøkstur á landi sum heild onga
ávirkan á kappingarførið hjá fiskivinnuni.26
Onnur viðurskifti kundu eisini verið viðgjørd, t.d. studningurin til
fiskivinnuna. Í stuttum kann viðmerkjast, at studningurin til fiskivinnuna er ein politiskur spurningur, og er tí ikki tengdur at nakrari búskapargongd. Við tað at studningur kann gera, at til ber at veiða nøkur fiskasløg, sum ikki høvdu verið veidd uttan at fingið studning, hevur studningurin sjálvandi eina ávirkan á nøgdina av fiski, sum verður
veidd. Men trupult er at siga, um studningurin ikki samstundis hevur
elvt til ovurfisking, og tískil at veidda fiskanøgdin í longdini er vorðin
minni enn tað, sum kundi verið fiskað, uttan at fiskivinnan fekk
studning.

Leikluturin hjá almenna sektorinum
Tað er ikki bara fiskivinnan, sum hevur gjørt sveiggj í búskapinum.
Gongdin í almennum tænastum hevur eisini stór árin á alla búskapargongdina. Mynd 6.4 vísir somu gongd sum mynd 6.3, men almenni
sektorurin er tikin við í myndina. Her sæst t.d., at hóast fiskivinnan
ikki vaks nógv í 1974, so vaks allur búskapurin rættiliga nógv. Hetta
kom m.a. av, at almennu tænasturnar vuksu nógv hetta árið.27
Samstundis sæst eisini á myndini, at um vøksturin í almennu tænastunum og vøksturin í fiskivinnuni ikki sveiggja í takt, ber tað í sær,
26

27

Viðmerkjast kann, at ein lønarvøkstur á landi kann fáa fiskimenninar at leggjast upp á
land í staðin fyri at fiska. Ímóti hesum talar, at minstalønin, ið fiskimenninir fáa, er
lagað eftir sáttmálalønunum á landi, og tí fer eitt trýst á hýrurnar av sáttmálalønunum
møguliga at verða minni.
Tó er tað greitt, at ein lønarvøkstur hevur ávirkan á kappingarførið hjá flakavinnuni.
Við í almennu tænasturnar eru her bert tiknar almennu lønargjaldingarnar. Almenna
nýtslan og íløgurnar eru ikki tiknar við, tær eru sjálvandi við til at ávirka innlendska
eftirspurningin og tískil búskapargongdina.

84 · Hvítabók – Fylgibind 1
at allur búskaparvøksturin vanliga liggur millum vøksturin í fiskivinnuni og vøksturin í almennum tænastum. Hetta er sera týdningarmikið, við tað, at hetta gevur møguleika fyri at reka ein útjavnandi
búskaparpolitikk, soleiðis at tá fiskivinnan veksur nógv (eins og í
1980-árunum), so kann haldast aftur í vøkstrinum í almennum tænastum og somuleiðis, at tá fiskivinnan hevur niðurgongd (eins og í
1990-árunum), so kann økjast um almennu tænasturnar. Soleiðis
kann ein neyvari stýring av almennu útreiðslunum geva eina javnari
búskapargongd.
Mynd 6.4 Vøksturin í fiskivinnuni, almenna sektorinum og øllum búskapinum, 1963-1997
60
Fiski- og flakavinna
Almennar tænastur
Alt BFI
40

20

0
1962

1967

1972

1977

1982

1987

1992

1997

-20

-40

Samanumtikið kann sigast, at einstreingjaði bygnaðurin í føroyska búskapinum og treytanin av náttúruviðurskiftunum og fiskivinnupolitikkinum, eru høvuðseyðkennini við føroyska búskapinum, og gera
samstundis búskapin øðrvísi enn aðrar búskapir.

Ein mynd av búskapinum
Myndin 6.5 vísir eitt tríbýtið í føroyska búskapinum.28 Fyrsti parturin
í myndini er nevndur fyri primerar vinnur, men kundi eins væl verið
nevndur ”vinnur, ið framleiða vørur og tænastur til útflutnings.” Hesar

28

Sjálvt um her verður tosað um føroyska búskapin, so kann myndin sigast at vísa einhvønn búskap, við tað, at flestu búskapir hava ein bygnað, ið er líkur tí føroyska.

Minking í ríkisveitingum · 85

vinnurnar eru flokkaðar saman, tí at tær hava tað til felags, at tær
ógvuliga lítið eru tengdar at innlendska eftirspurninginum. Tó er ikki
sagt, at tær als ikki lata vørur og tænastur til innlendskan eftirspurning, men størsti parturin av umsetninginum í vinnuni er framkomin
av øðrum faktorum enn innlendska eftirspurninginum. Vinnurnar í
hesum partinum eru mest fiskivinnan, flakavinnan og alivinnan, men
eisini ferðavinnan og møguliga ein oljuvinna. Viðmerkjast kann, at ein
partur av skipasmíði kann roknast upp í her, og kolanám og landbúnaður kunnu møguliga eisini, tí framleiðslan í hesum vinnunum
hevur ein serligan bygnað borið saman við aðrar vinnur.29
Mynd 6.5 Býtið í føroyska búskapinum

Almenni
sektorurin

Primerar vinnur
(Fiskivinna, flakavinna,
alivinna, ferðavinna og
oljuvinna)

(Landskassin,
kommunurnar og
staturin)

Avleiddar vinnur
(Handil, bygging,
vinnuligar tænastur,
skipasmíð o.s.fr.)

Næsti parturin er almenni sektorurin. Støddin og samansetingin í almenna sektorinum er eina mest ein politiskur spurningur, men samstundis er tað eyðsæð, at inntøkugrundarlagið setur avmarkingar fyri,
hvussu stórar útreiðslurnar kunnu vera. Við í almenna sektorinum eru
ríkið, land og kommunur, undir hesum stovnar, sum hava beinleiðis
tilknýti til almenna sektorin, t.d. dagstovnar.
Triði parturin er ’avleiddar vinnur’. Við í hesum bólkinum eru
vinnur, sum liva av at framleiða vørur og tænastur til innlendska eftirspurningin. Eftirspurningurin kann koma frá antin primeru vinnun-

29

Hugsanin í tríbýtinum líkist nógv hugsanini hjá fysiokratunum. Fysiokratarnir meintu,
at landbúnaðurin var einasta produktiva vinnan. Teir høvdu havt roknað kolanám og
landbúnað upp í bólkin ’primerar vinnur’.

86 · Hvítabók – Fylgibind 1
um ella almenna sektorinum, ella eisini frá avleiddu vinnunum sjálvum. Avleiddu vinnurnar eru t.d. handil, bygging, vinnuligar tænastur,
skipasmíð, fíggingarvirksemi o.t. Sum nevnt omanfyri, er føroyski búskapurin eyðkendur fyri at hava lutfalsliga nógvar vinnur, sum framleiða tænastur til innlendska eftirspurningin, men samstundis lutfalsliga fáar vinnur, sum kappast móti innflutninginum.
Á mynd 6.5 er teknað ein loddrøtt linja, sum skal lýsa, at búskapurin kann sigast at vera í tveimum. Av tí, at primeru vinnurnar eru
óheftar av øllum hinum búskapinum, og somuleiðis at almenni
sektorurin er óheftur, so kann føroyski búskapurin sigast at vera býttur í tvey, har hvør helvt hevur sítt ’lív’. Á henda hátt kann sigast, at
ein partur av avleiddu vinnunum ”livir av” primeru vinnunum, og hin
parturin „livir av“ almenna sektorinum.
Ávirkanin á avleiddu vinnurnar er ymisk alt eftir, um hon kemur
av primeru vinnunum ella av almenna sektorinum, men ávirkanin er
tó ikki fjølbroyttari enn so, at um primeru vinnurnar ella almenni
sektorurin vaksa, so skapar hetta ein eftirspurning eftir vørum og
tænastum av avleiddu vinnunum, soleiðis at tær eisini vaksa.
Tá lýsast skal, hvørji árin eru av at minka ríkisveitingarnar, er ávirkanin á avleiddu vinnurnar av almenna sektorinum týdningarmikil. Tí
verður nú farið gjøllari inn á hetta.

Dynamikkurin í búskapinum
Pílarnir í mynd 6.5 vísa, hvørjar eftirspurningsávirkanir eru í føroyska
búskapinum.30 Ein ávirkan er av primeru vinnunum og ein onnur er
av almenna sektorinum á avleiddu vinnurnar.
Viðmerkjast kann, at ávirkanin er einvegis, altso at (mest sum)
eingin ávirkan er av avleiddu vinnunum á primera sektorin og (mest
sum) heldur eingin ávirkan av avleiddu vinnunum á almenna sektorin. Talan er sostatt ikki um ein fløktan samanhang í føroyska búskapinum, har allar vinnur hava stóra ávirkan á hvør aðra, men heldur
um ein lutfalsliga einfaldan bygnað, har ávirkanin gongur frá nøkrum
vinnum til aðrar vinnur.31
Frágreiðingin, hví eingin ávirkan er av avleiddu vinnunum á primeru vinnurnar og almenna sektorin, er einføld. Støddin á almenna
sektorurinum er ein politisk avgerð og ávirkast sostatt ikki av eftirspurninginum av avleiddu vinnunum. Samsvarandi framleiða primeru
30

31

Her verða bara lýstar eftirspurningsávirkanir, við tað at tær eru tær, sum hava størsta
stutttíðartýdningin. Aðrar ávirkanir hava langtíðartýdning, og tær verða lýstar í einum
serskildum parti.
Sjálvsagt er veruleikin ikki heilt so einfaldur, sum eisini verður greitt frá seinni, men
føroyski búskapurin er munandi einfaldari enn t.d. tann danski ella amerikanski.

Minking í ríkisveitingum · 87

vinnurnar vørur og tænastur til útflutnings og ávirkast tí heldur ikki
av eftirspurningi av avleiddu vinnunum.
Mynd 6.5 vísir eisini, at einki beinleiðis samband er millum primeru vinnurnar og almenna sektorin. Hetta merkir, at sjálvt um primeru vinnurnar vaksa, so er tað eingin sjálvfylgja, at almenni sektorurin eisini veksur. Tað skal ein politisk avgerð til, áðrenn øktu inntøkurnar, sum koma av vøkstrinum í primeru vinnunum, elva til øktar almennar útreiðslur. Somuleiðis ber ein vøkstur í almenna sektorinum ikki í sær, at primeru vinnurnar vaksa, av tí at hesar vinnurnar
ikki framleiða vørur og tænastur til innlendska nýtslu.
Eitt dømi um eina ávirkan av primeru vinnunum á avleiddu vinnurnar kann vera soleiðis: Ein vøkstur í t.d. fiskivinnuni ber í sær ein
størri eftirspurning eftir vørum og tænastum av avleiddu vinnunum,
og tí vaksa avleiddu vinnurnar. Hetta kemur bæði av, at inntøkan hjá
sjómonnunum er vaksin, og tí er eftirspurningurin eftir matvørum,
bilum, sethúsum o.t. vaksin, men eisini av, at størri virksemi í primeru
vinnunum ber í sær, at virkini keypa meiri vørur og tænastur frá avleiddu vinnunum (t.d. skipasmíð, nýggj trol, nýggjar trollemmar,
meiri pakning). Fyritøkurnar, sum selja sjómonnunum og virkjunum
vørurnar og tænasturnar, økja eisini sítt virksemi, og hetta fær aftur
eina ávirkan á búskapin, tí at tær keypa vørur hvør frá aðrari. Alt
árinið á búskapin av øktum virksemi í t.d. fiskivinnuni er sostatt størri
enn bara tann beinleiðis økingin í fiskivinnuni.
Á sama hátt sæst, at ein vøkstur í almenna sektorinum ger, at
eftirspurningurin eftir vørum og tænastum av avleiddu vinnunum
veksur, og tí vaksa avleiddu vinnurnar. Eitt dømi um hetta kann vera,
at um alment løntu starvsfólkini gerast fleiri, so fara tey, eins og
sjómenninir, eisini at økja eftirspurningin eftir matvørum, bilum, sethúsum o.t.,og tí fer ein vøkstur í alment settum fólki eisini at bera í
sær, at avleiddu vinnurnar vaksa.
Mynd 6.5 er ein einføld mynd av veruleikanum, og kann hon sjálvandi ikki vísa allar tættir, ið eru í búskapinum, men hon gevur eitt
gott grundarlag at halda seg til, tá tær torføraru greiningarnar koma
seinni í frágreiðgini. Myndin vísir t.d. ikki, hvat hendir, tá lønirnar
vaksa, ella tá studningur verður latin fiskivinnuni.

Ein búskapur við ríkisveitingum
Spurningurin er, hvat hendir, tá búskapurin fær ríkisveitingar. Í hesum
sambandi verður framvegis víst til einføldu myndina 6.5; stórvegis
skal ikki verða lagt í einstøku smálutirnar.
Fyrst er vert at geva sær far um, at formliga sæð er bara ein partur
av ríkisveitingunum inntøka hjá landskassanum, nakrar ríkisveitingar

88 · Hvítabók – Fylgibind 1
fara beinleiðis til ávísar útreiðslur og koma sostatt ongantíð inn í
landskassan. Í veruleikanum kunnu allar ríkisveitingarnar fatast at
vera ein inntøka hjá almennu kassunum, eisini kommununum. Frágreiðingin um hetta er, at sjálvt um ein ríkisveiting ikki kemur inn í
landskassan, so sleppur hon landskassanum undan einari útreiðslu.
Samfelagsbúskaparliga sæð svarar hetta til, at landskassin fyrst fær
peningin, og síðan letur hann út aftur til tað endamálið, hann skal
nýtast til, og tí hevur tað búskaparliga sæð ongan týdning, um hann
fer umvegis landskassan ella ikki. Á sama hátt geva ríkisveitingarnar
landskassanum møguleika fyri at sleppa kommununum undan nøkrum útreiðslum, og tískil kunnu ríkisveitingarnar eisini fatast sum ein
inntøka hjá kommununum.
Í greiningunum eru almennu kassarnir settir sum ein kassi, tí samfelagsbúskaparliga hevur tað ongan týdning, um tað er ríkiskassin,
landið ella kommunurnar, sum umsita eina útreiðslu. Soleiðis eru
allar ríkisveitingarnar í greiningunum fataðar at vera ein inntøka hjá
øllum tí almenna kassanum (á sama hátt sum blokkurin er tað hjá
landskassanum).
Sum nevnt omanfyri hava ríkisveitingarnar einans ávirkan á almennu inntøkurnar, og geva tær almenna sektorinum møguleika fyri
at broyta sín inntøku-/útreiðslubygnað. Í stuttum kann sigast, at
ríkisveitingarnar geva almenna sektorinum tveir møguleikar: Antin at
hava nakrar útreiðslur, sum føroyski búskapurin ikki hevur fyri neyðini at fíggja, við tað, at ríkisveitingarnar fíggja tær, ella at krevja minni
inn frá føroyska vinnulívinum/húsarhaldunum enn tað, sum skal til
fyri at fíggja almenna raksturin. Ríkisveitingarnar kunnu sostatt nýtast
til antin størri útreiðslur ella skatta- og avgjaldslættar.
Ein økt almenn útreiðsla hevur økt virksemi við sær, um útreiðslan
verður nýtt til innlendskan eftirspurning (og ikki til innflutning t.d.
vaktarskip ella ferjur). Virksemið økist ikki bara í almenna sektorinum, men eisini í privatu avleiddu vinnunum. Harafturímóti økist
virksemið í primeru vinnunum ikki. Somuleiðis ber ein skatta- ella
avgjaldslætti í sær, at húsarhaldini hava meiri pening tøkan og tí, at
innlendski eftirspurningurin økist, og soleiðis, at innlendska virksemið
økist. Í hesum førinum er tað fyrst og fremst avleiddu vinnurnar, sum
gerast størri.
Vanliga er heildarmyndin av einum búskapi við ríkisveitingum sostatt, at almenna útreiðslustigið verður hægri og/ella at inntøkustigið
verður lægri. Hetta ber í sær bæði ein størri almennan sektor og ein
størri innlendskan eftirspurning og tí ein størri avleiddan sektor. Hetta
er víst á mynd 6.6.

Minking í ríkisveitingum · 89
Mynd 6.6 Ávirkanin frá almenna sektorinum

Almenni sektorurin
Primerar
vinnur

Avleiddar
vinnur

Á mynd 6.6 er almenni sektorurin vaksin, og tí eru eisini avleiddu
vinnurnar vaksnar. Hvussu støðan er hjá primeru vinnunum er eitt
sindur ógreiðari. Væntandi fær økti innlendski eftirspurningurin trýst
lønarlagið upp, og tí verður kappingarførið hjá útflutningsvinnunum
verri, og hetta ber í sær ein minni primeran sektor. Um hetta skal tó
viðmerkjast, at í Føroyum er vanligt at flyta inn arbeiðsmegi, og tí
verður lønartrýstið ikki eins stórt av vøkstrinum í almenna sektorinum.
Hetta er sostatt eingin ringur búskapur at hava, tí, at hetta merkir,
at borgarar í landinum kunnu njóta gott av einum stórum almennum
sektori og einum búskapi við nógvum arbeiði, tí at bæði almenni
sektorurin og avleiddu vinnurnar eru vaksin munandi afturímóti tí,
tey annars kundu verið.
Sjálvandi eru onnur árin á búskapin av hesum. Týdningarmesta árinið er nevnt omanfyri. Tað er tað høga lønarlagið.

Hægri lønir
Økta innlendska virksemið fær eftirspurningin eftir arbeiðsmegi at
økjast, og tí verða lønirnar hægri, enn tær annars høvdu verið. Hetta

90 · Hvítabók – Fylgibind 1
rakar kappingarførið hjá teimum vinnunum, sum kappast á altjóða
marknaðunum. Av tí fara nakrar framleiðslur ikki at kunna standa seg
í altjóða kappingini og hvørva tískil úr føroyska búskapinum. Ein
onnur avleiðing av høga lønarlagnum er, at nakrar vinnur aldrin koma
inn í búskapin, tí tær ikki eru kappingarførar.32
Júst tað, at vinnurnar hvørva úr búskapinum og eisini, at tær ikki
koma inn í búskapin, ger, at tað er torført at meta um, hvussu stóran
týdning høga lønarlagið hevur fyri búskapin. Tá vinnurnar ikki eru,
er jú trupult at meta um, hvussu stórar tær høvdu verið, um tær
vóru.
Samstundis er trupult at meta um, hvussu nógv hægri lønirnar eru
í Føroyum nú, høvdu ríkisveitingarnar ikki verið. Føroyar hava ein
sera fjølbroyttan arbeiðsmarknað. Um nógv virksemi er í landinum,
t.d. tí almenna virksemið er stórt, flyta fólk til landið (ella færri flyta
av landinum), og tí økist arbeiðsmegin. Hetta ber í sær, at lønarhækkanin gerst minni, enn hon hevði verið, um eingin flutti inn. Á henda
hátt fær ein stórur eftirspurningur eftir arbeiðsmegi ikki eins stóra
ávirkan á lønarlagið, tí ein partur av eftirspurninginum verður nøktaður gjøgnum vaksandi arbeiðsmegi.33
Sostatt kann sigast, at økti innlendski eftirspurningurin hevur óivað
eitt hægri lønarlag við sær, men av tí, at føroyski búskapurin flytur
inn arbeiðsmegi, so er lønarlagið ikki vaksið eins nógv, sum tað hevði
vaksið í einum búskapi við støðugari arbeiðsmegi, og tískil eru ikki
eins nógvar vinnur kroystar út úr búskapinum.
Vert er eisini at minnast til, at sjálvt um ein vinna einaferð hevur
verið í Føroyum, og nú er horvin, so er ikki vist, at tað júst eru ríkisveitingarnar, sum hava elvt til, at vinnan hvarv. T.d. hevur klædnaframleiðsla verið í Føroyum áður, men nú er mest sum ongin klædnaframleiðsla. Her er neyðugt at minnast til, at klædnaframleiðsla held-

32

33

Hugtakið „hálendsk sjúka“ varð uppfunnið í 1977 av blaðnum ”The Economist”, sum
í eini grein lýsti tann hálendska búskapin, og hvørjar trupulleikar hann hevði, tí hann
hevði eina so stóra nattúrugassvinnu. Seinni varð so gjørt eitt ástøði, har høvuðsniðurstøðan var, at olju/gassvinna (ella onnur vinna), sum kann hava ta ávirkan á tann
heimliga marknaðin, at hann verður verri kappingarførur við útlondini. Orsøkin er í
tveimum: eftirspurningurin eftir tænastum verður hækkaður, og tí fara fólk úr hinum
vinnunum í tænastuvinnuna, og eisini er tað, tí at arbeiðsmegi verður tikin út úr hinum
vinnunum til oljuvinnuna, tí at oljuvinnan kann bjóða hægri løn, sum so aftur gevur
verri kappingarføri hjá vanligu vinnunum. Allar hesar mekanismur eru ikki negativar
fyri samfelagið, men eru ein natúrlig avleiðing av, at ein nýggj vinna kemur. Tá tosað
verður um negativar avleiðingar av hálendskari sjúku, er tað, av tí, at oljuvinnan hevur
givið almenna sektorinum pening, sum ikki hevur verið brúktur á rættan hátt.
Á sama hátt elvir ein minkandi eftirspurningur eftir arbeiðsmegi ikki til eins stórar
lønarlækkingar, sum tær høvdu gjørt í øðrum londum, tí at partur av arbeiðsmegini
flytur av landinum.

Minking í ríkisveitingum · 91

ur ikki er eitt nú í Danmørk, og at tað nú bara eru láglønarsamfeløg,
sum framleiða klæði.

Øðrvísi vinnubygnaður
Sum nevnt omanfyri, gera stóri innlendski eftirspurningurin og høga
lønarlagið kappingarførið hjá teimum vinnunum, sum kappast á altjóða marknaðunum verri, og ber hetta í sær, at nakrar kappingarvinnur verða kroystar burtur. Samstundis sum nakrar vinnur verða
kroystar burtur, vaksa aðrar vinnur. Tað eru tær vinnur, sum framleiða
vørur og tænastur til innlendska eftirspurningin.
Sum tað eisini er nevnt omanfyri, so er hetta ikki allur sannleikin.
Fyrst og fremst hevur stóri fleksibiliteturin á arbeiðsmarknaðinum við
sær, at lønirnar ikki vaksa líka nógv, og av tí sama broytist vinnubygnaðurin heldur ikki líka nógv, sum hann hevði, var stóri fleksibiliteturin ikki. Samstundis eru fleiri viðurskifti, sum tala móti, at føroyski
búskapurin kann hava nógvar ymiskar vinnur á altjóða marknaðinum.
Arbeiðsmegin. Her verður bæði hugsað um mongdina og samansetingina í arbeiðsmegini í Føroyum. Sjálvt um útbúgvingarstigið
undir arbeiðsmegini er gott, og arbeiðsmoralurin er góður, so er
arbeiðsmarknaðurin lítil. Hetta setur avmarkingar fyri, hvussu nógvar
vinnugreinir, búskapurin kann hava.
Lítli føroyski heimamarknaðurin ber í sær, at nógvar vørur og tænastur, ið mugu kappast móti innflutninginum, ikki kunnu framleiðast
í Føroyum. Hetta kemst av, at ringt er at fáa eina framleiðslu at geva
avkast, um hon ikki hevur eina ávísa stødd.
Vitanartilfeingið. Gransking og egnar útbúgvingar á teimum økjum, sum fatast at vera kjarnaumráðini í vinnuni, hava stóran týdning
fyri menning í kjarnavirkseminum í landinum. Her er tað sera hugvekjandi, at Føroyar hava stórar studentaskúlar og handilsskúlar, men
bara ein lítlan fiskivinnuskúla á miðnámsstigi, sum ikki hevur fingið
møguleika fyri at granska.
Samanumtikið kann sigast, at neyvan kann nakar ivi vera um, at
ríkisveitingarnar hava elvt til eitt hægri lønarlag, og at tað hevur
broytt vinnubygnaðin í búskapinum. Men samstundis er tað eisini
greitt, at onnur viðurskifti eisini eru týdningingarmikil fyri, hvønn
vinnubygnað, landið fær. M.a. hevur skúla- og granskingarbygnaðurin
í landinum nógv at týða fyri, hvat vitan vinnulívið fær tilført, og tí,
hvussu vitanin í vinnulívinum verður styrkt.

Týdningurin av ríkisveitingunum í almennu kassunum
Omanfyri varð í høvuðsheitum greitt frá, hvussu føroyski búskapurin

92 · Hvítabók – Fylgibind 1
sær út, og hvørji árin ríkisveitingarnar hava á búskapin. Ríkisveitingarnar eru ein inntøka hjá almennu kassunum, bæði lands- og kommunukassum. Árinið á búskapin av ríkisveitingunum er neyvt tengt at,
hvussu almennu kassarnir nýta inntøkuna. T.d. er ein møguleiki at
nýta ríkisveitingarnar til útreiðslur, t.d. lønir, nýtslu, íløgur, studning
ella inntøkuflytingar. Ein annar møguleiki er at nýta peningin til at
minka innkrevjingina frá borgarunum, t.e. skatta- ella avgjaldslættar.
Í hesum partinum verður lýst nágreiniligari, hvønn leiklut ríkisveitingarnar hava fyri almennu kassarnar í Føroyum. Tað er m.a.
áhugavert at lýsa, hvussu stór inntøkan av ríkisveitingunum í veruleikanum er, t.e., hvussu stórur partur av almennu inntøkunum er ríkisveitingar. Hetta gevur eina mynd av, hvussu stórur partur av almennu inntøkunum verða mistar, um ríkisveitingarnar falla burtur.
Harafturímóti er tað eisini áhugavert at lýsa, hvussu ein sparing í almennu útreiðslunum hevði ávirkað búskapin. Tað er greitt, at allar
sparingar raka ikki eins, og tí verður hugt at, hvussu ymiskar sparingar
raka ymsastaðni.
Fyrst verður farið inn á hugtakið ’fruminntøku’, sum sigur nakað
um tær grundleggjandi inntøkurnar hjá almennu kassunum.
Fruminntøkan
Í sær sjálvum høvdu almennu kassarnir í 1997 eina inntøku, sum var
4.387 mió. kr., av hesum vóru umleið 1.288 mió. kr. ríkisveitingar.
Men av tí at inntøkan bara verður tikin, sum hon er, so verður ikki
lagt upp fyri, at tá t.d. løgreglumenn fáa løn, so gjalda teir skatt í
Føroyum, og av tí eru teir við til at skapa enn størri inntøkur í Føroyum.
Fyri at leggja upp fyri hesi viðurskifti, verður farið inn á hugtakið
fruminntøka, sum skal verða greitt gjølligari frá her.
Ein fruminntøka hjá almennu kassunum er ein grundleggjandi inntøka, sum ikki er komin fram sum úrslit av, at almennu kassarnir hava
útreiðslur.

Minking í ríkisveitingum · 93
Mynd 6.7 Føroyski búskapurin, ríkisveitingarnar roknaðar uppí

Ríkisveiting

Almenni
sektorurin

Primerar vinnur

Avleiddar vinnur

Á mynd 6.7 er búskapurin býttur í trý, í primerar og avleiddar vinnur
og almenna sektorin, men harafturat eru ríkisveitingarnar førdar inn
í myndina. Munurin á ymisku inntøkunum hjá almenna sektorinum
er, hvaðan inntøkan stavar. Fruminntøkurnar eru skattainntøkur og
aðrar inntøkur, sum stava vinstrumegin frá á myndini. Harafturat hevur almenni sektorurin inntøkur frá virksemi høgrumegin á myndini
(t.d. skattainntøkurnar frá løgreglumonnum), men hesar inntøkurnar
eru av einum øðrum slag enn fruminntøkurnar. Fyri at geva eitt dømi
um munin millum fruminntøkur og aðrar inntøkur, verður her sagt
frá eini lítlari søgu.
Søgan um tær 100 mió. kr., sum gjørdust 300 mió. kr.
Søgan byrjar við, at Føroyar fáa 100 mió. kr. eyka í ríkisveitingum frá
danska ríkiskassanum.34 Henda upphædd verður øll nýtt til almennar
lønir, t.e. ein munandi vøkstur afturímóti undanfarin ár. Hetta setur
gongd í eftirspurningin í samfelagnum, bæði tí, at sethúsabyggingin

34

Ella at almennu kassarnir fáa 100 mió. kr. um árið í inntøku frá einum oljufelag, ella
funnin verður ein nýggj fiskileið, sum gevur almennu kassunum einar 100 mió. kr. í
nettoinntøku. Tað, sum er týdningarmikið, er at inntøkan er ein fruminntøka, t.e.,
kemur vinstrumegin frá á myndini.

94 · Hvítabók – Fylgibind 1
vindur upp á seg, og tí at eftirspurningurin eftir privatum vørum og
tænastum økist munandi.
Inntøkurnar hjá almennu kassunum økjast bæði við skatta- og
MVG-inntøkum frá teimum nýggju alment settu, men eisini við inntøkum frá tí økta privata virkseminum (multiplikator–árininum).
Inntøkurnar hjá almennu kassunum koma upp í 67 mió. kr. (67% av
100 mió. kr.), t.e., nettoútreiðslurnar fyri almennu kassarnar verða
(100 – 67 = ) 33 mió. kr. Landskassin hevur sostatt 67 mió. kr. til
avlops.
Ætlanin er ikki, at landskassin skal hava avlop, tí verða 67 mió. kr.
afturat nýttar til almennar lønir, soleiðis at enn fleiri fólk verða sett í
starv. Allar lønarútreiðslurnar eru nú øktar 167 mió. kr. Sama søgan
endurtekur seg: Privata virksemið økist, og almennu inntøkurnar økjast. Hesaferð fáa almennu kassarnir (67 mió. kr. * 67 % = ) 45 mió.
kr. inn aftur av pengunum.
Hildið verður fram at brúka peningin, til einki avlop er eftir í almennu kassunum. Tá søgan endar, eru lønarútreiðslurnar øktar 300
mió. kr. Somuleiðis eru inntøkurnar øktar 300 mió. kr., av teimum
eru 100 mió. kr. í øktum ríkisveitingum, og 200 mió. kr. eru fíggjaðar
um skattin og avgjøld.
Vert er at geva sær far um, at øktu almennu útreiðslurnar, 300 mió.
kr., hava fyrstu 100 mió. kr. sum grundarlag, av hesum navnið „fruminntøka“.
Søgan um tær 100 mió. kr., sum gjørdust 300 mió. kr., vísir, at
undir 300 mió. kr. í almennum lønum eru umleið 100 mió. kr. í
fruminntøku, men 200 mió. kr. eru inntøka, sum stendst av almennu
lønarútreiðslunum.
Fruminntøkan er ikki komin av øktum almennum útreiðslum, men
er rímiliga óheft av almenna fíggjarpolitikkinum og kann t.d. koma
av ríkisveitingum, fiskivinnuni, alivinnuni, flakavinnuni ella ferðavinnuni.
Hvørjar fruminntøkur eru í Føroyum?
Í Føroyum eru ikki nógvar keldur til fruminntøkur. Tann størsta er
ríkisveitingin, sum vit vita var umleið 1.258 mió. kr. í 1997. Hesa
fruminntøkuna er lítil óvissa um, av tí, at hon er rímiliga einføld at
telja upp.
Hinar fruminntøkurnar eru torførari at meta um. Næststørsta keldan til fruminntøku er fiskivinnan, sum gevur umleið 1.041 mió. kr. í
almennum inntøkum. Fiskivinnan gevur bæði eina beinleiðis fruminntøku, 404 mió. kr., ið er tað, sum sjómenninir og vinnan lata í
skatti og MVG, umframt eina avleidda fruminntøku, sum er 637 mió.

Minking í ríkisveitingum · 95

kr. Avleidda fruminntøkan er skatta- og avgjaldsinntøkan av avleiddu
vinnunum, tí fiskivinnan er við til at skapa ein eftirspurning í samfelagnum, sum á tann hátt eisini gevur landskassanum eina inntøku.
Fyri at meta um fruminntøkuna av fiskivinnuni skulu sostatt bæði tær
beinleiðis skatta- og avgjaldsinntøkurnar av fiskivinnuni og skatta- og
avgjaldsinntøkurnar frá ringárinunum av fiskivinnuni roknast uppí.
Hetta er ikki eitt einfalt roknistykki, og møguleikarnir fyri villum eru
nógvir, tí má úrslitið takast við fyrivarni.
Úrslitið av roknaðu fruminntøkuni av fiskivinnuni og av øðrum
fruminntøkum er endurgivið í talvu 6.1.
Talva 6.1 Støddin á fruminntøkunum í 1997

Uppruni

Beinleiðis
fruminntøka

Ríkisveitingar
1.288
Fiskivinnan
(og flakavinnan)
404
Alivinnan
33
Landbúnaður
5
Ferðavinnan
32
Tilsamans
Av hesum innlendsk fruminntøka

Avleidd
fruminntøka

Tilsamans

0

1.288

637
43
7
27

1.041
76
12
59
2.476
1.188

Aðrar keldur til fruminntøkur eru eisini, t.d. eru handverkarar og sjómenn, sum arbeiða uttanlands, ein kelda til fruminntøku. Eisini er tað
sannlíkt, at onnur viðurskifti kunnu ávirka avleiddu vinnurnar (t.d.
atgongdin til fríari kapitalmarknaðir), soleiðis at avleiddu vinnurnar
vaksa, og primeru vinnurnar ella almenni sektorurin vaksa ikki. Hesi
viðurskifti gera, at útrokningin av fruminntøkunum skal takast við
fyrivarni, og útrokning er tí eitt hægsta mát fyri støddina á fruminntøkuni í ymsu vinnugreinunum.
Mynd 6.8 vísir m.a., at innlendska fruminntøkan í 1997 var minni
enn ríkisveitingin. Ríkisveitingin var í 1997 52 % av allari fruminntøkuni. Lutfallið millum innlendsku fruminntøkuna og ríkisveitingina
er tó ikki fast, men broytist alt eftir, hvussu stór innlendska fruminntøkan er. Á mynd 6.8 er víst, hvussu stórur partur ríkisveitingarnar
hava verið av allari fruminntøkuni 1985-1997.

96 · Hvítabók – Fylgibind 1
Mynd 6.8 Ríkisveitingar í prosentum av allari fruminntøku

Ríkisveitingar
prosent avav
samlaðu
fruminntøku
Ríkisveitingar íí prosentum
allari fruminntøkuni
60
50
40
30
20
10

19
85
19
86
19
87
19
88
19
89
19
90
19
91
19
92
19
93
19
94
19
95
19
96
19
97

-

Nógv viðurskifti ávirka, hvussu stór innlendska fruminntøkan er.
Nevnast kann, at gongdin í ymisku vinnugreinunum sjálvsagt hevur
stóra ávirkan á støddina á fruminntøkuni. Um fiskivinnan hevur nøkur góð ár, so sigur tað seg sjálvt, at hon gevur stórar skattainntøkur í
almennu kassarnar. Umframt búskapargongdina sum heild, so hevur
skatta- og avgjaldsprosentið stóra ávirkan á fruminntøkuna.
Ríkisveitingarnar og fruminntøkan
Ríkisveitingarnar eru sum nevnt omanfyri, ein sera stórur partur av
inntøkuni hjá almennu kassunum í Føroyum, eisini um vit ikki rokna
fruminntøkurnar út.
Tá lagt verður upp fyri ringárinum av almennu útreiðslunum við
at rokna inntøkurnar um til fruminntøkur, so vísir tað seg, at ríkisveitingarnar eru enn størri partur av almennu inntøkunum. Í einstøkum árum hava ríkisveitingarnar verið oman fyri helvtina av fruminntøkuni hjá almennu kassunum í Føroyum. Um føroyski búskapurin skal standa seg og ikki fáa ríkisveitingarnar, so er neyðugt antin
at minka almennu útreiðslurnar, ella at økja aðrar fruminntøkur –
møguliga finna onkrar nýggjar, t.d. olju.
Áðrenn lýst verður, hvørjir møguleikar eru fyri at økja fruminntøkuna, og hvørjar avleiðingarnar eru av at spara, so verður hugt at,
hvussu fruminntøkan varð nýtt í 1997.

Minking í ríkisveitingum · 97

Hvussu verður fruminntøkan nýtt?
Tá øll fruminntøkan hjá almennu kassunum er funnin, kann lýsast
hvussu hon kann nýtast. Í søguni um tær 100 mió. kr., sum gjørdust
300 mió. kr., sæst, at um fruminntøkan verður nýtt til lønir, so kunnu
100 mió. kr. í fruminntøku nýtast til nógv størri lønargjaldingar enn
júst 100 mió. kr. Lutfallið millum fruminntøkuna og endaligu lønargjaldingarnar var í søguni 3,0. Hetta sæst av at 100 blivu til 300.
Fyri at fáa røttu samansetingina av útreiðslunum, er neyðugt at
hava allar almennar útreiðslur við. Sostatt mugu útreiðslurnar hjá
kommunum, landi og ríki leggjast saman. Tá útreiðslurnar eru roknaðar, verður fruminntøkan, sum liggur undir útreiðslunum, funnin,
við tað at faktorurin hjá viðkomandi útreiðsluslagi verður býttur upp
í útreiðsluupphæddina.
Talva 6.2 vísir, hvussu almennu kassarnir nýttu fruminntøkuna í
1997. M.a. vísir talvan, at almennu kassarnir høvdu lønarútreiðslur
1.379 mió. kr., sum kravdu eina fruminntøku, sum var 460 mió. kr.
Talva 6.2 Hvussu fruminntøkan varð nýtt í 1997

Útreiðslur

Útreiðsla

Faktorur

Fruminntøka

Lønir
Nýtsla
Studningur
Inntøkuflytingar
Íløgur
Rentur
Ríki
Aðrar útreiðslur
Avlop
Tilsamans

1.379
721
260
967
196
517
140
-293
500
4.387

3,0
2,5
2,5
1,5
1,7
1,0
1,0
1,0
1,0

460
288
104
645
115
517
140
-293
500
2.476

Í talvu 6.2 sæst, at størsti einstaki parturin av fruminntøkuni fór til
inntøkuflytingar til borgararnar. Hetta eru pensjónir, forsorgarhjálp
o.t. Av tí, at lítil skattur kemur inn aftur av tílíkum flytingum, er
neyðugt at nýta stóra fruminntøku til inntøkuflytingar.
Næst eftir inntøkuflytingunum eru rentur og avlop. Hvørt við umleið eini hálvari milliard í fruminntøku. Harnæst koma lønargjaldingarnar, sum hóast stórar í útreiðslum, ikki nýta so stóra fruminntøku, av tí at nógvur skattur kemur inn aftur, tá lønir verða goldnar
út.
Tað er vert at geva sær far um, at umleið ein milliard av frum7 – Hvítabók – Fylgibind 1

98 · Hvítabók – Fylgibind 1
inntøkuni fer til rentur og avdráttir (avdráttir og avlop eru mest sum
tað sama). Um almennu kassarnir høvdu minni skuld, so var møguleiki fyri at standa seg við minni fruminntøku, og tískil hevði møguleiki verið fyri at minka ríkisveitingarnar, og kortini ikki minka almenna sektorin. Hetta er serstakliga áhugavert, við tað, at árinini av
at minka almenna sektorin eru sera umfatandi. Hetta verður komið
betur inn á seinni, tá lýst verður, hvussu ymiskar sparingar ávirka búskapin.
Tað kann tykjast løgið, at avlopið skal teljast við, tá bara verður
hugt at útreiðslunum. Eitt avlop svarar til at minka skuldina, altso ein
avdrátt, og skal hetta eisini fíggjast. Avdráttir eru nevtralir, tí skulu
teir, eins og við rentunum, verða býttir við faktorinum 1.
Støddin á teimum ymisku faktorunum er av stórum týdningi, tá
avleiðingarnar av at spara verða viðgjørdar.
Faktorarnir millum fruminntøkuna og veruligu útreiðslurnar
Faktorarnir, sum liggja millum fruminntøkuna og útreiðslurnar hava
nógv at siga, hvar best er at spara, um ein fruminntøka, sum ríkisveitingin, minkar.
Fyrst og fremst er vert at geva sær far um, at faktorarnir ikki eru
fastar støddir, men broytast alt eftir, hvussu skatta- og avgjaldsbygnaðurin er í landinum. Eisini vinnubygnaðurin er týdningarmikil,
hvussu stórir faktorarnir eru.
Sjálvt um faktorarnir ikki eru fastir, so er støðið undir teimum tó
rímiliga fast. Tað, sum ger av, hvørjum stigi, faktorarnir liggja á, er,
hvussu stórur partur av upprunaligu útreiðslunum kemur inn aftur.
T.d. bleiv í søguni um tær 100 mió. kr., sum gjørdust 300 mió. kr.,
nevnt, at umleið 67% av útreiðslunum komu inn aftur gjøgnum
skattin og avgjøldini, hetta gevur faktorin 3,0, sum eisini sæst á mynd
6.9. Á mynd 6.9 sæst eisini, at um 60% av útreiðslunum koma inn
aftur, so er faktorurin 2,5, men um 70% koma inn aftur, so er faktorurin 3,5.

Minking í ríkisveitingum · 99
Mynd 6.9 Ávirkanin av skattaprosentinum á faktorarnar (lønir)
6

5

4

3

2

1

0
0

10

20

30

40

50

60

70

80

90

100

Av tí, at ein lønarútreiðsla gevur skatta- og avgjaldsinntøkur inn aftur
í almennu kassarnar, hava lønarútreiðslur ofta høgan faktor. Harafturímóti gevur ein íløguútreiðsla ikki líka stóra inntøku aftur í almennu
kassarnar, tí stórur partur av eini íløgu er tilfar, sum vanliga verður
innflutt. Tískil er faktorurin munandi lægri, tá talan er um íløgur.
Vert er at geva sær far um, at um skattatrýstið økist, kemur størri
partur av lønargjaldingunum inn í almennu kassarnar, av tí gerst
faktorurin størri, t.d. um 70% koma inn aftur í staðin fyri 67%, so
økist faktorurin úr 3,0 upp í 3,5. Hetta hevði borið í sær, at tað ikki
hevði verið neyðugt at nýtt líka nógv av fruminntøkuni til lønir. Í
talvuni omanfyri stóð, at 460 mió. kr. av fruminntøkuni vórðu nýttar
til lønir, men um faktorurin var 3,5, so hevði einans verið neyðugt at
nýtt 394 mió. kr. av fruminntøkuni, av tí at lønargjaldingarnar høvdu
verið meiri sjálvfíggjandi. Um vit harafturímóti fingu skattalættar og/
ella avgjaldslættar, soleiðis at bara 60% av lønargjaldingunum komu
inn aftur, so hevði verið neyðugt at nýtt 552 mió. kr. av fruminntøkuni til lønir.
Hetta dømið vísir, at faktorurin skjótt kann broytast og somuleiðis,
at hann er týdningarmikil fyri, hvussu stórar fruminntøkur verða
nýttar til ymsu útreiðsluendamálini.
Hvørki rentuútreiðslur, avgjøld ella flytingar til danska ríkiskassan
geva inntøkur, tí er faktorurin her 1,0. T.e. at fyri at hava 100 mió. kr.
í avlopi, so er neyðugt at nýta 100 mió. kr. í fruminntøku.

100 · Hvítabók – Fylgibind 1
Møguleikar fyri at økja fruminntøkuna
Møguleikarnir fyri at økja eina fruminntøku eru fleiri. Tað er longu
nevnt, at um skattatrýstið økist, so økist inntøkan í almennu kassarnar
av vinnuni. Ein annar møguleiki er at stuðla vinnuni, soleiðis at vinnan kastar meiri av sær í almennu kassarnar. Her verður ikki hugsað
um stuðul, sum vit vita um frá t.d. ráfiskagrunninum og íløgustuðul,
men meiri um stuðul á tann hátt, at vitanarstigið í vinnuni veksur,
t.e. við at granska í nýggjum hættum at fáa meiri úr tí tilfeingi, sum
vinnan troytir, og eisini í at góðska tilfeingið meiri.
Serliga møguleikin við at granska er áhugaverdur, av tí, at um tað
almenna letur vinnuni beinleiðis peningaligan stuðul, so hava vit ofta
sæð, at vinnan lagar seg til at fáa stuðulin. Sum frá líður, vísir tað seg
ofta, at vinnan ofta fær minni úr tí tilfeingi, sum hon hevur at liva av,
tí spillið gerst størri.
Størsta innlendska fruminntøkan er fiskivinnan.35 Tað er jú ein
sannroynd, at fiskivinnan hevur fingið sera stóran studning í farnu tíð
og fær enn studning, sum ikki er heilt lítil.
Tað, sum er áhugavert í hesum sambandi, er, at omanfyri er hugt
at fruminntøkuni av fiskivinnuni, men stórur dentur er ikki lagdur á,
at lýsa netto-fruminntøkuna av fiskivinnuni. Ein netto-fruminntøka
er fruminntøkan av vinnuni minus tær útreiðslur, sum almennu kassarnir hava av vinnuni. Sostatt hevði verið rættast eisini at kanna, hvat
vinnan kostar í vaktar- og bjargingartænastu, fiskivinnuumsiting,
havnarløgum, o.t. og eisini, hvat vinnan letur í havnargjøldum o.t.
Hetta er tó eitt sera umfatandi roknistykki, og spurningurin er, um
hetta gevur nógv størri vitan enn einfalda roknistykkið, har bara lagt
verður upp fyri studninginum.
Á mynd 6.10 eru avmyndaðar beinleiðis, avleiddu og allar fruminntøkurnar av fiskivinnuni (og flakavinnuni) í árunum 1985-1997.
Her sæst m.a., at allar fruminntøkurnar í 1997 vóru 1.041 mió. kr.,
sum eisini sæst í talvu 6.1.

35

Roknað við er flakavinnan.

Minking í ríkisveitingum · 101
Mynd 6.10 Beinleiðis, avleidd og øll fruminntøka av fiskivinnuni 1985-97

1.400
1.200
1.000
Tilsamans
Avleidd
Beinleiðis

800
600
400
200
0
1985

1990

1995

Verður studningurin drigin frá fruminntøkuni, fæst netto-fruminntøkan. Gongdin í netto-fruminntøkuni er víst í mynd 6.11.

Mynd 6.11 Beinleiðis, avleidd og øll netto-fruminntøka av fiskivinnuni 1985-97

1.200
1.000
800
Tilsamans

600

Avleidd

400

Beinleiðis

200
0
-200

1985

1990

1995

Á myndini sæst, at netto-fruminntøkan er nakað minni enn bruttofruminntøkan. Í 1997 gav fiskivinnan á leið somu netto-fruminntøku
sum í seinnu helvt av 1980-árunum. Hevði bara verið hugt at, hvat
sjálv fiskivinnan gav landskassanum (og ikki kommunum), so hevði
fiskivinnan verið ein netto-útreiðsla fyri landskassan í seinnu helvt av

102 · Hvítabók – Fylgibind 1
1980-árunum, men nú er hon ein netto-inntøka. Hetta sæst eisini á
myndini, har beinleiðis netto-fruminntøkan hjá almennu kassunum
(landið, ríki og kommunum) av fiskivinnuni í 1989 var umleið 0.
Í seinnu helvt af 1980-árunum kundi ein sett spurningin: Liva
føroyingar av fiskivinnuni, ella livir fiskivinnan av føroyingum? Soleiðis er støðan tó ikki nú.
Hugsast kann, at møguleiki er fyri, at fiskivinnan kann gerast ein
enn størri inntøkukelda í almennu kassarnar, enn hon er nú. Hetta
má gerast gjøgnum tillagingar í fiskivinnuni, soleiðis at tað slepst undan at gjalda út minstuløn o.t.
Sjálvt um fiskivinnan kann fara at kasta meiri av sær í almennu
kassarnar, so má tó væntast eftir søguligu tølunum, at fruminntøkan
av fiskivinnuni neyvan kann gerast nógv størri enn gott og væl eina
milliard.
Um olja verður funnin undir Føroyum, fer oljuvinnan møguliga
eisini at verða ein fruminntøka hjá føroysku almennu kassunum.
Niðurstøða um fruminntøkurnar
Tá ríkisveitingarnar minka, missa føroysku almennu kassarnir eina
fruminntøku. Tveir møguleikar eru fyri at standa ímóti hesi minking,
antin minka útreiðslurnar ella dúva meiri upp á eina ella fleiri av
hinum fruminntøkunum.
Um útreiðslurnar skulu minkast, kann tað vera hent at hava yvirlitið í talvu 6.2. at halda seg til, tí har sæst, hvar tað er lættast at spara.
Um t.d. sparast skal í avdráttum (minka avlopið), so gevur ein minking í fruminntøkunum, sum er 100 mió. kr., eina minking í avdráttunum, sum er 100 mió. kr. Skal tað harafturímóti sparast í lønum o.t.,
so er neyðugt at spara munandi meiri fyri at standa ímóti minkingini
í fruminntøkuni. Á henda hátt ber til at meta um, hvussu ein sparing
í útreiðslunum møguliga fer at raka samfelagsbúskapin.
Ístaðin fyri at minka útreiðslurnar, kann verða roynt at fáa meiri
burtur úr eini aðrari fruminntøku, t.d. fiskivinnuni, og á tann hátt tola
at ríkisveitingarnar minka. Ein háttur at dúva meiri upp á fiskivinnuna er at seta skattin upp, ella á ein ella annan hátt at økja framleiðsluna í fiskivinnuni. Ein annar møguleiki er at økja virðisskapanina
í fiskivinnuni, t.d. at góðska fiskin meira.

Minking í ríkisveitingum · 103

Árinið á allan búskapin av at skerja almennu útreiðslurnar
Omanfyri er lýst, hvønn týdning ríkisveitingarnar hava fyri almennu
kassarnar. Komið varð fram til, at týdningurin av ríkisveitingunum
kundi lýsast við hugtakinum fruminntøku, og niðurstøðan var, at ríkisveitingarnar eru umleið helmingurin av allari fruminntøkuni hjá almennu kassunum í Føroyum.
Eisini er lýst omanfyri, at møguleikar eru at økja fruminntøkuna,
fyri á tann hátt at kompensera fyri skerjingum í ríkisveitingunum.
Nevnt varð, at møguleiki var fyri antin at troyta fruminntøkur, sum
eru, meiri ella at finna nýggjar fruminntøkur.
Av tí, at ríkisveitingarnar eru so týdningarmiklar fyri almennu kassarnar, slepst neyvan undan at fremja skerjingar í almennu útreiðslunum ella at hækka skatta- og avgjaldstrýstið. Tá skerjingar verða
framdar, ella tá skatta- og avgjaldstrýstið hækkar, so hevur tað árin á
búskapin. Um t.d. íløgurnar verða skerdar, hevur hetta árin á byggivinnuna, sum aftur hevur árin á aðrar vinnur í búskapinum.
Fyri at viðgera hvønn týdning, tað hevur at spara t.d. 100 mió. kr.
í ríkisveitingum, er neyðugt at vísa á, hvat árinið er av ymiskum sparingum. Tað er t.d. ikki líka mikið, um sparingin verður framd, við at
fólk í almennum starvi verða uppsøgd, ella um ein íløga verður spard
burtur. Tað er jú eyðsæð, at ein sparing í almennu lønunum gevur
ein stóran inntøkumiss í almennu kassunum, av tí, at almennar lønir
gjalda skatt. Hetta geldur sjálvandi eisini tey fólkini, sum fremja
almennu íløguna, men her er tó bara ein partur av øllum arbeiðinum
lønir, og stórur partur er tilfar. Niðurstøðan er sostatt, at avleiðingarnar fyri almennu kassarnar av at spara almennar lønir ella almennar
íløgur, ikki eru tær somu.
Fyri at fáa størri innlit í, hvørjar avleiðingarnar eru av ymiskum
sparingum, verða ymiskir sparimøguleikar lýstir. Talan er um „reindyrkað“ dømi, t.e. um t.d. ein sparing verður framd í almennum lønum, so er ikki fyrilit tikið fyri, at ein tílík sparing í veruleikanum uttan iva ikki hevði verið framd, uttan so at aðrar sparingar samstundis
verða framdar, t.d. í almennu nýtsluni.
Hesi „reindyrkaðu“ dømini hava til endamáls at geva eina ábending
um, hvørjar avleiðingarnar eru av at spara á ymsu økjunum. Talan er
sostatt um roknidømi, sum seinni verða sett í samband við tann veruleikan, vit liva í.
Hvussu eru útrokningarnar framdar?
Útrokningarnar eru nevndar alt-annað-líka-útrokningar. Her verður
greitt frá, hvørjar avleiðingar eru av at skerja ríkisstuðulin 100 mió.

104 · Hvítabók – Fylgibind 1
kr. og samstundis hava javnvág á almennu fíggjarlógini við at minka
t.d. almennu lønargjaldingarnar. Hetta gevur bæði eina hóming av,
hvussu nógv má skerjast í almennum lønum fyri at fáa eitt nettoárin,
sum er 0 í almennu kassunum, men gevur eisini eina hóming av,
hvørjar samfelagsligar avleiðingar eru av hesum, t.d. árinið á gjaldsjavnan, vinnulívið, innflutningin o.s.fr. Hesar útrokningar verða gjørdar fyri mong ymisk tiltøk, t.d. skerjingar í almennari nýtslu, íløgum,
inntøkuflytingum, og tær geva soleiðis eina hóming av, hvussu ymsu
tiltøkini ávirka í mun til hvørt annað.
Hvat tilgongd er brúkt í sambandi við kanningarnar her?
Áðrenn hugt verður at ymsum útrokningum, so er vert at nýta eitt
sindur av orku til at lýsa, hvussu útrokningarnar eru framdar. Endamálið við hesum er, at ein betur kann døma um ymisku útrokningarnar, um ein veit eitt sindur um rokniháttin.
Búskaparligur myndil
Fram um alt er gott at vita, at útrokningarnar byggja á EMFI-myndilin36 (Economic Model of the Faroe Islands), sum er ein búskaparligur
myndil.
Ein búskaparligur myndil er ein mynd av búskapinum settur upp
sum støddfrøðiligar líkningar. Hesin hátturin at hyggja at búskapinum
ger, at ein hevur møguleika fyri at rokna út, hvørji árin eitthvørt hevur á búskapin. Um ein t.d. vil vita, hvørji árin tað hevur á búskapin,
um MVG’ið verður hækkað, so kann myndilin rokna út, hvussu nógv
landskassin fær inn í øktari inntøku av hesum tiltaki. Samstundis
roknar myndilin eisini út, hvussu broytingin í MVG’num ávirkar onnur viðurskifti í búskapinum, t.d. nýtsluna hjá húsarhaldunum, innflutningin, gjaldsjavnan og prístalið. Ein búskaparligur myndil er sostatt bara ein roknimaskina, sum kann rokna nøkur torfør roknistykki
út á ein einfaldan hátt.
Felags fyri búskaparligar myndlar er, at teir einans kunnu lýsa stutttíðarbroytingar. Stutttíðarárin er í mesta lagi 5 ár, men kortini vísa
myndir og talvur gongdina 8 ár fram í tíðina. Hetta er gjørt fyri at
vísa, hvat myndilin boðar um tíðina eftir tey 5 árini. Tað eigur tó
beinanvegin at vera viðmerkt, at myndilin og greiningarnar bara hava
virði 5 ár fram í tíðina, eftir hetta er mest sum eitthvørt git líka gott
sum tað, sum myndilin gevur.

36

EMFI er høvuðsuppgáva hjá búskaparfrøðingunum Magna Laksáfoss og Martin
Windelin á Københavns Universitet í 1998.

Minking í ríkisveitingum · 105

Tílíkir myndlar hava nógvar styrkir, men samstundis eru nakrir
veikleikar. Her skal nevnast, at útrokningarnar í einum búskaparligum
myndli byggja á søgulig tøl, og byggir myndilin á tað samfelag, vit
liva í. Myndilin roynir eisini at lýsa júst ta atferð, sum aktørarnir í
júst hesum samfelagnum hava. Hetta má sigast at vera ein stór styrki
afturímóti øðrum meiri ástøðiligum myndlum, sum byggja á hvussu
atferðin hjá ástøðiligum aktørum í einum ástøðiligum samfelagi er.
Veikleikin er tó, at júst við at nýta søgulig tøl, so lýsir myndilin samfelagið, sum tað hevur verið fram til dagin í dag, men óvist er, um
samfelagið verður júst soleiðis í morgin. Fólk kunnu jú broyta atferð,
t.d. um tey læra av eini kreppu, ikki at brúka alt ov nógvan pening,
men heldur royna at leggja niðurfyri til framtíðina. Av tí, at myndilin
m.a. nýtir tøl úr eini tíð, har einki bleiv lagt niðurfyri, so kann myndilin hava ilt við at meta um, hvussu fólk broyta atferðina.
Ein annar veikleiki er, at myndilin nýtir tøl. Hetta ljóðar sum ein
styrki, tí at so gevur myndilin ”tøl á borðið”, men hetta er eisini ein
veikleiki, tí at myndilin skal hava tøl fyri at kunna lýsa farnu tíð. Tað
er jú ikki altíð so, at tøl eru fyri alt, sum er hent. T.d. er ein av stóru
veikleikunum, at ein ikki veit, hvussu lønarlagið hevur verið. Sáttmálalønirnar vita vit, men í 1980-árunum fingu húsasmiðirnir neyvan
sáttmálaløn. Tá veruliga lønin ikki er kunnug, so er trupult hjá myndlinum at gera metingar um sonnu lønina framyvir. Hetta er størsta
orsøkin, at júst lønin er ein veikleiki í EMFI-myndlinum. Tað, sum
myndilin sigur um lønina, skal tí takast við fyrivarni.37
Við øllum teimum fyrivarnum, sum takast skulu, kann nú verða
víst, hvat ein tílíkur myndil kann nýtast til.
Ein avleiðingarútrokning
Ein avleiðingarútrokning (konsekvensútrokning) kann í stuttum sigast
at vera at rokna út avleiðingina av einum búskaparligum-politiskum
tiltaki ella einum stoyti á búskapin. T.d. kann ein avleiðingarútrokning
vísa, hvussu nógv almenna fíggjarætlanin ella gjaldsjavnin broytist,
um ein byggir eitt sjúkrahús, keypir útgerð til skurðstovur, setur
læknar, sjúkrasystrar o.s.fr. Útrokningin vísir sostatt árinið av einum
ávísum stoyti ella tiltaki í búskapinum.
Afturímóti eini forsøgn, eru ongi nýggj hagtøl, sum kunnu geva
myndlanýtaranum eina ábending, um hann er á rættari leið við sínum

37

Hetta, at trupult er at meta um lønargongdina, geldur ikki bara føroyska myndilin
EMFI. Sum heild hava allir myndlar trupult við at meta um lønargongdina, og eisini
eru nógvir myndlar, sum als ikki hætta sær undir at meta um lønargongdina, soleiðis
at myndlanýtarin sjálvur er noyddur at meta um lønargongdina.

106 · Hvítabók – Fylgibind 1
útrokningum. Veruligu árinini av t.d. at broyta almennu lønargjaldingarnar veit eingin, og tað fáa vit ongantíð at vita. Ein avleiðingarútrokning er sostatt ein alt-annað-óbroytt greining, har búskaparligi
myndilin hevur nógv størri týdning, enn tá ein forsøgn verður gjørd.
Óvissan í sambandi við avleiðingarútrokningar er vanliga nógv minni
enn óvissan í sambandi við eina forsøgn.38
Ein kravútrokning
Kravútrokningar verða eisini róptar mál-tól (mål-middel) greiningar.
Ein kravútrokning kann t.d. vísa, hvussu nógv skatturin skal upp, um
gjørt verður av at fíggja afturatbyggingina í sjúkrahúsverkinum við
skattinum. Málið er at fíggja eina afturatbygging í sjúkrahúsverkinum,
og tólið er skatturin.
Í útrokningunum í sambandi við at lækka ríkisveitingarnar er málið
at lækka ríkisveitingarnar, men tólið kann t.d. vera at fíggja við skattinum, niðurskurðir í lønini ella niðurskurðir í íløgunum.
Tilgongdin her
Í útrokningunum her verða kravútrokningar brúktar, men um tað
skuldi verið reinar kravútrokningar, krevst, at myndilin verður tillagaður munandi. Hetta verður sera krevjandi arbeiði, sum tað ikki eru
stundir til at gera í hesum tíðarkarmum. Tískil eru útrokningarnar
gjørdar sum avleiðingarútrokningar. Hetta hevur tó ikki nógv at týða
fyri lesaran.
Útrokningarnar, sum eru gjørdar her, vísa, hvørja avleiðing tað hevur at skerja ríkisveitingarnar 100 mió. kr. og so samstundis gera tiltøk,
soleiðis at alt úrslitið í almennu kassunum er nøkulunda óbroytt.
Hetta minnir sostatt nógv um tað, sum omanfyri verður nevnt kravútrokningar. Hugsanarhátturin er tann, at málið er at fíggja ein niðurskurð, sum er 100 mió. kr. í ríkisveitingum. Tólið er ymiskt í teimum ymsu útrokningunum.
Niðanfyri er tikið eitt nágreiniligt dømi um eina útrokning. Dømið
er ein lýsing, hvørjar avleiðingarnar eru av at brúka almennu lønargjaldingarnar sum tól. Seinni verða onnur tól lýst.

38

Tøkniliga kann viðmerkjast, at stóra óvissan í sambandi við forsagnir serliga stavar frá
gitingunum um, hvussu gongdin fer at verða í eksogenu variablunum. Hesar gitingar
hava mest sum eingi árin á úrslitini av eini avleiðingarútrokning.

Minking í ríkisveitingum · 107

Niðurskurður í lønargjaldingum
Sum dømi um eina útrokning verður her víst ein útrokning, hvat
verður, um blokkstuðulin verður skerdur 100 mió. kr., og tað
almenna roynir at byrgja upp fyri hesum við at spara 300 mió kr. í
lønargjaldingum. Sparingin verður framd við at minka um nøgdina,
ið arbeitt verður, t.e. at tímatalið minkar, men lønarlagið verður
óbroytt í fyrsta umfari.
Tá lønargjaldingarnar minka, minka inntøkurnar hjá almenna
sektorinum eisini. Hetta kemst av, at skattainntøkurnar minka og aðrar inntøkur, serliga avgjaldsinntøkurnar, minka. Tí er neyðugt at spara
meiri enn 100 mió. kr. á almennu fíggjarlógini, um ætlanin er at viga
fult upp ímóti minkandi ríkisveitingini. Hetta er eisini tað sama, sum
varð nevnt í søguni um tær 100 mió. kr. sum gjørdust 300 mió. kr.
Talva 6.3 vísir roknaðu ringárinini av sparingini. Talvan vísir
gongdina í tølum, men vert er at geva sær far um, at talan er um
1980-prísir, t.e. tølini eru deflaterað og vísa sostatt ikki støddina á
broytingunum í prísum, sum eru í 1999. Fyri at umrokna broytingarnar til dagsins prísir er neyðugt at leggja upp fyri prísgongdini frá
1980 til 1999. Lættast er bara at falda tølini við umleið 2, so fáast
virðini í dagsins prísum.
Talva 6.3. Roknað ringárin av at spara 300 mió. kr. í almennum lønum fyri at standa
ímóti minkandi ríkisveitingum, sum eru 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. ----------------------------------------------Priv. nýtsla
-80
-122
-121
-98
-68
-45
-34
-32
Alm. nýtsla
-178
-179
-177
-177
-179
-183
-185
-187
Priv. íløgur
-94
-160
-174
-137
-77
-35
-13
-7
Alm. íløgu
0
0
0
0
0
0
0
0
Útflutningur
0
5
11
15
17
20
21
22
Innflutningur
-90
-138
-142
-114
-75
-49
-37
-34
BTÚ
-262
-317
-319
-282
-231
-194
-175
-169
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
0
-27
-29
-13
11
29
39
41
Priv. ognarbroytingar
22
96
113
86
39
5
-12
-15
Gjaldsjavni
22
68
84
73
50
34
27
26
Uttanlandsskuld
-22
-90
-173
-243
-291
-324
-348
-370
Alm. skuld
0
27
56
68
56
26
-12
-54
--------------------------------------------------- prosent --------------------------------------------------Løn
0,0
-2,1
-3,8
-4,9
-5,0
-4,5
-3,7
-2,9
Húsaprísir
-6,1
-9,4
-9,4
-6,9
-3,4
-0,3
1,5
2,2
Nýtsluprístal
0,0
-0,7
-1,3
-1,6
-1,6
-1,4
-1,1
-0,9

108 · Hvítabók – Fylgibind 1
Talvan vísir gongdina á nøkrum høvuðsøkjum 8 ár fram í tíðina. Meðan talvan verður gjøgnumgingin, kann tað vera vert at hyggja at mynd
6.1 fyrst í kapitlinum. Hon vísir somu árinini á ein einfaldan hátt.
Tað sæst á gongdini í almennu nýtsluni, at lønarsparingin minkar
almennu nýtsluna nógv. Almenn nýtsla er her bæði vørunýtsla og
lønargjaldingar. Tað er ikki vørunýtslan, sum broytist, men lønargjaldingarnar, sum minka heilt nógv.
Hetta fær árin á búskapin. Givið verður far um, at privata nýtslan
og privatu íløgurnar minka. Hetta er tí, at inntøkurnar hjá privatu
húsarhaldunum eru minkaðar, og tískil minkar eftirspurningurin eftir
vørum og tænastum. Eftirspurningurin eftir sethúsum er eisini minkaður, og er hetta ein av orsøkunum, at privatu íløgurnar minka. Ein
onnur orsøk er, at íløgurnar í handils- og skrivstovubygningar minka,
tá virksemið minkar.
Minkandi innlendski eftirspurningurin hevur sjálvsagt árin á innflutningin. Av tí at minni verður keypt inni í landinum, er ikki neyðugt at hava líka stóran innflutning.
Minkandi eftirspurningurin hevur eisini árin á eftirspurningin eftir
arbeiðsmegi. Tá virksemið minkar, verða fólk uppsøgd, bæði á almennu og á privatu arbeiðsplássunum. Nøkur av hesum fólkunum
flyta av landinum, og nøkur gerast arbeiðsleys. Arbeiðsloysið leggur
trýst á lønirnar, sum antin minka, ella bara ikki vaksa. Hetta sæst aftur
á talvuni, har lønin er minkað umleið 2% í tvey ár. Hetta skal tó ikki
skiljast sum, at lønin er farin niður tvey prosent í tvey ár, men at lønin
er 2% minni enn tað, sum hon hevði verið, um sparingarnar ikki
høvdu verið gjørdar. At lønin ikki minkar fyrsta árið, kemst av, at
lønin stutta tíð er sáttmálabundin og kann tískil ikki minka beinanvegin.
Minkandi lønarlagið hevur árin á kappingarvinnurnar, serliga flakavinnuna og aðrar vinnur, sum góðska fiskin. Soleiðis hækkar útflutningurin nakað. Nøkur av teimum fólkunum, sum mistu arbeiðið, fáa
nýtt arbeiði, av tí at útflutningsvinnurnar vaksa og skapa soleiðis ein
nýggjan innlendskan eftirspurning.
Minkandi innflutningurin og hækkandi útflutningurin bøta um gjaldsjavnan, men ríkisveitingin, sum er minkað 100 mió. kr., ger gjaldsjavnan
verri. Alt árinið á gjaldsjavnan er tó, at gjaldsjavnin gerst munandi betri.
Hetta hevur sjálvsagt árin á uttanlandsskuldina, sum minkar.
At enda verður hugt at gongdini í almennu fíggjarætlanini. Útreiðslurnar eru minkaðar, av tí at starvsfólkini fækka (ella rættari:
arbeiðstímatalið) er minkað. Somuleiðis merkir lækkandi lønarlagið,
at lønarútreiðslurnar til verandi arbeiðstímarnar eru minkaðar. Eisini
hevur lækkandi lønarlagið elvt til, at príslagið er fallið, og soleiðis at
almenna nýtslan og almennu íløgurnar eru vorðnar bíligari.

Minking í ríkisveitingum · 109

Á inntøkusíðuni er minkandi skattur sum avleiðing av minkandi
virksemi og eisini minkandi avgjøldum av minkandi innlendskum
eftirspurningi. Tá ríkisveitingin samstundis minkar, so er allur inntøkumissurin rættiliga stórur. Hetta er eisini orsøkin, at neyðugt varð
at spara heilar 300 mió. kr. fyri at fáa eitt nettoúrslit umleið 0. Øll
saldoin í almennu kassunum er eitt sindur óstøðug, men liggur um
null.
Samanumtikið kann sigast, at um roynt verður at byrgja upp fyri
eini minking í ríkisveitingunum, sum er 100 mió. kr. við at spara í
almennum lønum, so skal ógvuliga nógv sparast, áðrenn komið er á
mál. Fylgjurnar á samfelagsbúskapin av eini tílíkari sparing eru eisini
ógvisligar.
Niðanfyri verða nú lýst árinini av øðrum sparingum ella tiltøkum,
sum kunnu gerast fyri at standa ímóti, verða ríkisveitingarnar minkaðar 100 mió. kr.
Niðurskurður í almennu nýtsluni
Møguleiki er fyri at minka almennu vøru- og tænastunýtsluna. Henda
nýtslan er bæði tað almenna vørukeypið – el, olja, pappír o.t. – og
tað almenna tænastukeypið – ráðgevar, ferðing o.t.
Eins og við almennu lønunum, so merkir ein niðurskurður í almennu nýtsluni eisini minking í innlendska eftirspurningunum.
Talva 6.4. Roknað ringárin av at spara 250 mió. kr. í almennari nýtslu fyri at standa
ímóti minkandi ríkisveitingum, sum eru 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
-41
-64
-64
-50
-33
-21
-15
-14
Alm. nýtsla
-119
-118
-116
-115
-113
-113
-112
-110
Priv. íløgur
-50
-84
-88
-66
-33
-11
-2
-1
Alm. íløgur
0
0
0
0
0
0
0
0
Útflutningur
0
4
9
12
15
17
19
20
Innflutningur
-69
-91
-90
-73
-51
-37
-31
-30
BTÚ
-141
-171
-170
-145
-114
-90
-79
-76
------------ mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
-9
-24
-24
-13
0
10
14
14
Privatar ognarbroytingar
13
50
58
41
16
-2
-9
-9
Gjaldsjavni
4
27
34
28
16
8
5
5
Uttanlandsskuld
-4
-30
-64
-91
-106
-113
-117
-121
Alm. skuld
9
33
56
69
68
58
43
29
---------------------------------------------------- prosent ---------------------------------------------------Løn
0,0
-1,7
-3,0
-3,7
-3,8
-3,4
-2,9
-2,3
Húsaprísir
-3,1
-5,2
-5,3
-4,0
-2,1
-0,5
0,3
0,6
Nýtsluprístal
0,0
-0,6
-1,0
-1,2
-1,2
-1,1
-0,9
-0,7

110 · Hvítabók – Fylgibind 1
Fyrst verður aftur hugt at almennu nýtsluni. Her er ein stór minking,
tó ikki líka stór sum við almennu lønunum. Minkingin er 250 mió.
kr. í 1999-prísum. Hetta er altso ein minni sparing enn við lønargjaldingunum.
Minkandi almenna nýtslan elvir til ein minni innlendskan eftirspurning og soleiðis minni inntøku fyri húsarhaldini og fyri privatu
vinnurnar. Hetta merkir, at privata nýtslan og íløgurnar minka, og soleiðis minkar innlendski eftirspurningurin upp aftur meira.
Minkandi innlendski eftirspurningurin ber í sær, at minni verður
innflutt, og eisini at lønirnar falla. Lønarfallið ger kappingarførið betri
hjá útflutningsvinnunum, og tískil veksur útflutningurin.
Nettoárinið á gjaldsjavnan er sum við lønargjaldingunum positivt,
tó ikki líka positivt. Nettoárinið á almennu kassarnar er sum áður. Á
inntøkusíðuni – minkandi skattur, avgjøld og ríkisveiting – á útreiðslusíðuni – minkandi lønarlag og nýtslu- og íløguprísir.
Niðurskurður í studninginum til fiskivinnuna
Niðanfyri verða nú lýstar avleiðingarnar av at skerja studningin til
fiskivinnuna. Fyri at fáa almennu fíggjarætlanina til at javnviga, tá
ríkisveitingarnar minka 199 mió. kr., er neyðugt at skerja studningin
250 mió. kr.
Í útrokningunum er studningurin gjørdur upp sum ein blandingur
av rakstrar- og íløgustudningi og minstulønum. Í Føroyum er støðan
broytt nógv tey seinastu árini, soleiðis at studningurin til fiskivinnuna
mest er minstalønir. Tá úrslitið av myndlakoyringini verður tulkað
niðanfyri, má havast í huga, at ein niðurskurður í minstulønunum ikki
neyðturviliga hevur somu árin, sum talvan niðanfyri vísir. Munurin
er óivað størstur, tá mett verður um íløgurnar í fiskiskip.

Minking í ríkisveitingum · 111
Talva 6.5. Roknað ringárin av at spara 250 mió. kr. í studningum til fiskivinnuna fyri at
standa ímóti minkandi ríkisveitingum, sum eru 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
-63
-98
-94
-68
-37
-13
2
9
Alm. nýtsla
0
0
0
0
0
0
0
0
Priv. íløgur
-161
-215
-217
-177
-124
-87
-71
-67
Alm. íløgur
0
0
0
0
0
0
0
0
Útflutningur
0
4
9
12
15
17
19
20
Innflutningur
-164
-207
-205
-177
-141
-117
-105
-100
BTÚ
-60
-102
-96
-56
-5
34
55
62
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
-5
-26
-23
-3
20
38
48
51
Priv. ognarbroytingar
113
176
188
162
125
99
90
91
Gjaldsjavni
108
150
165
159
145
138
138
143
Uttanlandsskuld
-108
-257
-418
-571
-711
-844
-974 -1106
Alm. skuld
5
31
53
56
35
-4
-52
-103
---------------------------------------------------- prosent ---------------------------------------------------Løn
0,0
-2,8
-5,1
-6,4
-6,6
-6,1
-5,3
-4,4
Húsaprísir
-4,5
-7,5
-7,5
-5,4
-2,5
-0,1
1,3
1,7
Nýtsluprístal
0,0
-0,9
-1,7
-2,1
-2,1
-1,9
-1,6
-1,3

At minka studningin til fiskivinnuna hevur sjálvsagt eingi árin á
hvørki almennu nýtsluna ella íløgurnar. Harafturímóti fer minkingin
at merkja eina munandi minking í íløgunum. Serliga íløgurnar í fiskiskip minka munandi, men eisini íløgurnar í sethús og handils- og
skrivstovubygningar minka nakað.
Av tí at minstulønirnar og inntøkan hjá vinnuni minka, tá studningurin minkar, so minkar inntøkan hjá húsarhaldunum eisini, tískil
minkar privata nýtslan og sethúsabyggingin eisini. Sum heild er sostatt talan um eina minking í innlendska eftirspurninginum, sum aftur ber í sær árin á eftirspurningin eftir arbeiðsmegi. Arbeiðsloysið
økist, og nøkur flyta av landinum. Økta arbeiðsloysið fær lønina at
minka, og økir hetta nakað um kappingarførið hjá útflutningsvinnunum, og tískil økist útflutningurin.
Minkingin í privatu nýtsluni og íløgunum ger eisini, at innflutningurin minkar nógv, soleiðis at samanlagt er gjaldsjavnin vorðin
munandi betur fyri, við tað, at avlopið á gjaldsjavnanum er umleið
150 mió. 1980-kr. um árið, hetta svarar til umleið 300 mió. kr. í
1999-prísum. Avlopið á gjaldsjavnanum stavar mest frá nógv minkaðu privatu íløgunum, serliga av minkandi fiskiskipa-innflutningi.39
39

Hetta sæst eisini lutvíst nú, íløgurnar í fiskiskip eru lítlar og avlopið á gjaldsjavnanum
stórt.

112 · Hvítabók – Fylgibind 1
Niðurskurður í inntøkuflytingunum
Inntøkuflytingarnar til borgararnar eru fyri størsta partin pensjónir og
forsorg av ymiskum slag.
Inntøkuflytingarnar gjalda ikki nógvan skatt og tískil geva tær ikki
almennu kassunum líka stórar inntøkur sum lønarútreiðslur o.t.
Talva 6.6. Roknað ringárin av at spara 150 mió. kr. í inntøkuflytingum til húsarhaldini
fyri at standa ímóti minkandi ríkisveitingum, sum eru 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
-48
-75
-78
-68
-54
-44
-39
-38
Alm. nýtsla
0
0
0
0
0
0
0
0
Priv. íløgur
-36
-70
-80
-60
-32
-10
2
6
Alm. íløgur
0
0
0
0
0
0
0
0
Útflutningur
0
2
4
6
7
7
8
8
Innflutningur
-44
-73
-77
-62
-43
-30
-24
-22
BTÚ
-40
-71
-77
-60
-36
-17
-6
-2
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
-2
-18
-21
-14
-4
4
8
8
Priv. ognarbroytingar
-12
28
39
24
1
-17
-27
-30
Gjaldsjavni
-14
11
18
10
-3
-13
-19
-22
Uttanlandsskuld
14
3
-15
-24
-21
-8
11
33
Alm. skuld
2
19
40
54
57
53
44
36
---------------------------------------------------- prosent ---------------------------------------------------Løn
0,0
-0,5
-1,1
-1,6
-1,7
-1,4
-1,0
-0,6
Húsaprísir
-3,2
-4,7
-4,6
-3,2
-1,4
0,2
1,2
1,6
Nýtsluprístal
0,0
-0,2
-0,4
-0,5
-0,5
-0,5
-0,3
-0,2

Hetta er orsøkin, at inntøkumissurin av at spara í inntøkuflytingum
ikki er líka stórur sum av øðrum sparingum, og tískil er ikki neyðugt
at spara líka nógv. Neyðugt er tó at spara 150 mió. kr. fyri at fáa
javnvág aftur á almennu fíggjarlógina.
Minkandi inntøkuflytingarnar ávirka tøku inntøkuna hjá húsarhaldunum, og tískil minkar privata nýtslan og privatu íløgurnar. Innlendski eftirspurningurin minkar og tí eisini innflutningurin.
Av tí, at eftirspurningurin er minkaður, lækkar lønin nakað, og
soleiðis gerst útflutningurin nakað størri. Minkandi innflutningurin og
hækkandi útflutningurin eru við til at skapa eitt avlop á gjaldsjavnanum.
Niðurskurður í almennu íløgunum
Í almennu íløgunum eru bæði vegir, havnir, bygningar, amboð o.t.
Av tí, at lønarparturin í almennu íløgunum ikki er líka stórur sum

Minking í ríkisveitingum · 113

í almennum rakstri annars, so er mista skattainntøkan av einum
niðurskurði í íløgunum ikki líka stór. Hetta ger, at ikki er neyðugt at
skera meiri enn 170 mió. kr. í almennum lønum, áðrenn minkandi
ríkisveitingarnar, 100 mió. kr., eru fíggjaðar.
Talva 6.7. Roknað ringárin av at spara 170 mió. kr. í almennum íløgum fyri at standa
ímóti minkandi ríkisveitingum, sum eru 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
-22
-35
-35
-28
-19
-13
-11
-12
Alm. nýtsla
0
0
0
0
0
0
0
0
Priv. íløgur
-24
-40
-42
-27
-10
-1
2
2
Alm. íløgur
-83
-82
-81
-80
-80
-79
-79
-78
Útflutningur
0
2
4
6
7
7
6
5
Innflutningur
-66
-77
-77
-66
-56
-50
-49
-49
BTÚ
-64
-79
-77
-62
-45
-35
-33
-34
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
3
-4
-3
3
10
15
16
15
Priv. ognarbroytingar
2
21
25
14
1
-7
-10
-9
Gjaldsjavni
5
17
22
17
11
8
6
6
Uttanlandsskuld
-5
-23
-44
-60
-71
-78
-84
-89
Alm. skuld
-3
1
4
1
-9
-24
-40
-55
---------------------------------------------------- prosent ---------------------------------------------------Løn
0,0
-1,2
-2,0
-2,4
-2,5
-2,2
-1,9
-1,7
Húsaprísir
-1,5
-2,7
-2,7
-2,0
-1,1
-0,4
-0,1
-0,1
Nýtsluprístal
0,0
-0,4
-0,7
-0,8
-0,8
-0,7
-0,6
-0,5

Niðurskurðurin í almennum íløgum ger, at innlendski eftirspurningurin minkar, og at tøka inntøkan hjá privatu húsarhaldunum minkar
somuleiðis. Hetta ger, at eisini privati innlendski eftirspurningurin
minkar, og innflutningurin minkar munandi. Minkandi innflutningurin stendst bæði av, at privata nýtslan er minkað, og av at stórur
partur av tilfarinum, ið verður nýttur til íløgurnar, verður innfluttur.
Minkandi innlendski eftirspurningurin fær lønina at falla, og nøkur
flyta av landinum. Fallandi lønarlagið styrkir kappingarførið, og útflutningurin veksur nakað.
Gjaldsjavnin vísir eitt avlop, hóast 100 mió. kr. eru blivnar burtur
við ríkisveitingunum. Hetta er tí, at minkandi innflutningurin og
vaksandi útflutningurin gera gjaldsjavnan betri.
Avlopið, sum er, minkar
Ein møguleiki fyri at minka ríkisveitingarnar er at minka avlopið, sum

8 – Hvítabók – Fylgibind 1

114 · Hvítabók – Fylgibind 1
er. Hetta merkir, at ein ikki fremur nakrar skerjingar í nakrari útreiðslu, men bara nýtir avlopið til at skera niður ríkisveitingarnar.
Talva 6.8. Árinini av at minka avlopið, sum er 100 mió. kr.

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
0
0
0
0
0
0
0
0
Alm. nýtsla
0
0
0
0
0
0
0
0
Priv. íløgur
0
0
0
0
0
0
0
0
Alm. íløgur
0
0
0
0
0
0
0
0
Útflutningur
0
0
0
0
0
0
0
0
Innflutningur
0
0
0
0
0
0
0
0
BTÚ
0
0
0
0
0
0
0
0
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
-49
-50
-52
-54
-56
-59
-61
-63
Priv. ognarbroytingar
0
0
0
0
0
0
0
0
Gjaldsjavni
-49
-50
-52
-54
-56
-59
-61
-63
Uttanlandsskuld
49
98
149
202
256
313
370
429
Alm. skuld
49
98
149
202
256
313
370
429
---------------------------------------------------- prosent ---------------------------------------------------Løn
0,0
0,0
0,0
0,0
0,0
0,0
0,0
0,0
Húsaprísir
0,0
0,0
0,0
0,0
0,0
0,0
0,0
0,0
Nýtsluprístal
0,0
0,0
0,0
0,0
0,0
0,0
0,0
0,0

Sum sæst á talvu 6.8, so hevur tað, at avlopið minkar, onga ávirkan á
hvørki privatu nýtsluna, almennu nýtsluna, privatu íløgurnar, almennu íløgurnar, útflutningin, innflutningin ella framleiðslustigið.
Einfalda orsøkin er, at minkar avlopið, hevur tað onga ávirkan á innlendska eftirspurningin og tískil heldur ikki á búskapin.
At hetta als onga ávirkan hevur á nakað, er tó ikki satt. Av tí, at
avlopið í almennu kassunum minkar, so gerst fíggjarstøðan hjá almennu kassunum verri, og hetta ger, at skuldin økist (ella rættari, at
ognin hjá almennu kassunum gerst minni enn tað, sum hon annars
kundi verið). Hetta merkir einki fyri borgararnar, sum liva í tí tíðini,
tá avlopið minkar, men hetta merkir, at peningurin, sum kundi verið
nýttur til eitthvørt seinni (almennar lønir, nýtslu ella íløgur), ikki
verður til taks, tí hann er nýttur til at minka ríkisveitingarnar.
Hetta ljóðar møguliga eitt sindur fløkt, men lættasti hátturin at
skilja hetta er kanska at hugsa um, at um vit sum foreldur spara upp
til okkara børn, soleiðis at tey seinni hava høvi til at fáa sær eitthvørt
(hús, bil, útbúgving o.t.) so er neyðugt at hava avlop á okkara egnu
fíggjarætlan. Um vit nú nýta peningin til eitthvørt annað enn uppsparing, so verður einki spart til børnini, og tískil missa tey nakrar
framtíðarmøguleikar til at nýta peningin.

Minking í ríkisveitingum · 115

At nýta av avlopinum til at skerja ríkisveitingarnar er tískil tað
sama sum at skerja framtíðar nýtslumøguleikar hjá almennu kassunum.
Hækkandi skattur
Umframt at minka útreiðslurnar, so hava almennu kassarnir møguleika at hækka inntøkurnar. Her verður bara lýstur ein møguleiki,
tann at hækka skattin. Av at hækka skattin fáa almennu kassarnir økt
um sínar inntøkur. Hetta kann sjálvsagt ikki gerast alt ov ofta, tí skatturin kann ikki gerast hægri enn 100%. Í døminum niðanfyri verður
skatturin hækkaður, soleiðis at inntøkan átti at gjørst 140 mió. kr.
størri.
Mynd 6.12. Árinini av hækkandi skatti

1. ár
2. ár
3. ár
4. ár
5. ár
6. ár
7. ár
8. ár
------------------------------------------------ mió. 1980-kr. -----------------------------------------------Priv. nýtsla
-37
-65
-72
-65
-56
-50
-49
-51
Alm. nýtsla
0
0
0
0
0
0
0
0
Priv. íløgur
-30
-53
-59
-44
-25
-12
-7
-5
Alm. íløgur
0
0
0
0
0
0
0
0
Útflutningur
0
2
4
6
7
7
6
5
Innflutningur
-35
-59
-65
-57
-45
-38
-35
-35
BTÚ
-32
-57
-62
-47
-29
-18
-15
-16
----------- mió. 1980-kr., deflaterað við nýtsluprístalinum (PFPI) frá grundkoyringini ----------Alm. ognarbroytingar
-2
-11
-11
-4
4
9
11
11
Priv. ognarbroytingar
-19
10
18
8
-8
-20
-26
-28
Gjaldsjavni
-21
-1
7
4
-4
-10
-14
-16
Uttanlandsskuld
21
22
14
11
15
25
39
55
Alm. skuld
2
13
24
27
23
13
2
-10
---------------------------------------------------- prosent ---------------------------------------------------Løn
0,0
-1,2
-2,3
-2,2
-2,0
-1,6
-1,2
-0,9
Húsaprísir
-1,4
-2,6
-2,8
-1,7
-0,4
0,7
1,3
1,4
Nýtsluprístal
0,0
-0,4
-0,8
-0,7
-0,6
-0,5
-0,4
-0,3

At hækka skattin, hækkar inntøkurnar hjá almennu kassunum, men
minkar samstundis tøku inntøkuna hjá húsarhaldunum. Húsarhaldini
eru tí noydd til at minka nýtsluna og sethúsabyggingina, og tískil
minkar innlendski eftirspurningurin.
Minkandi innlendski eftirspurningurin minkar innflutningin og eisini lønartrýstið, soleiðis at lønin lækkar. Tískil gerst kappingarførið
betri, og tískil hækkar útflutningurin. Árinið á gjaldsjavnan er, at hann
mest sum javnvigar.
Sjálvt um almennu kassarnir ætlaðu at fáa 140 mió. kr. eyka inn í

116 · Hvítabók – Fylgibind 1
kassarnar, so ger minkandi innlendski eftirspurningurin, at skattagrundarlagið og avgjaldsgrundarlagið minka. Hetta ber í sær, at inntøkan ikki gerst líka stór sum ætlað.
Lækkandi lønarlagið ger tó, at almennu útreiðslurnar minka nakað.
Talan er bæði um, at lønarútreiðslurnar minka, men eisini at nýtsluog íløguútreiðslurnar minka.
Alt árinið á almennu kassarnar er, at fíggjarlógin javnvigar, eftir at
skatturin er settur upp, og ríkisveitingin minkað 100 mió. kr.
Bera saman ymisku tiltøkini
Einstøku tiltøkini kunnu nú vera samanborin. Sum sæst á støddini á
tiltøkunum í talvu 6.9, so er ógvuliga ymist, hvussu stór sparingin
nýtist at vera fyri at spara 100 mió. kr. í ríkisveitingum.
Um talan er um lønargjaldingarnar, sum krevja størsta inntrivið, so
er neyðugt at spara heilar 300 mió. kr., og hevur hetta stór árin á
búskapin. Bruttotjóðarúrtøkan, BTÚ, minkar heilar 511 mió. kr. í ársins prísum. Av tí, at búskapurin minkar, so gerst innflutningurin
minni, og tískil gerst gjaldsjavnin betri og lønin lækkar.
Talva 6.9 Ymisk tiltøk samanborin
Tiltak

Stødd á tiltaki
mió. kr. í
ársins prísum

Broyting í BTÚ
1. árið
mió. kr. í

Gjaldsjavnin

Lønarlagið

Betri
Betri
Betri
Betri
Betri
Versnar
Óbroyttur

Lækkar
Lækkar
Lækkar
Lækkar
Lækkar
Óbroytt
Lækkar

ársins prísum

Lønargjaldingar
Nýtsla
Studningur
Inntøkuflytingar
Íløgur
Avlop
Skattur

-300
-250
-250
-150
-170
-100
140

-511
-326
-160
-102
-150
0
-80

Broytingin á gjaldsjavnanum er mest sum í øllum tiltøkunum tann
sama, tann at gjaldsjavnin gerst betri av tí, at innflutningurin minkar,
og útflutningurin økist. At útflutningurin økist, stavar frá, at lønarlagið gerst lægri. Lægra lønarlagið geldur eisini mestsum øll tiltøkini.
Tað kann neyvan koma óvart á nakran, at um føroyski búskapurin
skal missa 100 mió. kr., so merkir hetta, at framleiðslan, BTÚ, í landinum má minka. Somuleiðis kann neyvan heldur koma óvart á nakran, at um framleiðslan minkar, so minkar inntøkan og tískil innflutningurin, og lønarlagið lækkar.

Minking í ríkisveitingum · 117

Eitt tiltak ber tó frá, tað er, at minkaða ríkisveitingin verður javnað
við at nýta av avlopinum í almennu kassunum. Hetta hevur onga
ávirkan á framleiðsluna og ei heldur á lønarlagið. Gjaldsjavnin gerst
sjálvsagt verri, av tí, at inntøkurnar á gjaldsjavnanum eru minkaðar
100 mió. kr., og útreiðslurnar eru tær somu.
Viðmerkjast skal, at um almennu kassarnir hava avlop, so er tað tí,
at teir longu hava antin spart, soleiðis at árinið av sparingini longu er
komið, ella tí, at skatturin ella avgjøldini eru hækkað, og árinið av
hækkingini longu er komið. Sostatt er munurin millum at nýta av
avlopinum og at spara bara tann, at í fyrra førinum er sparingin longu
komin, men í seinna førinum skal sparingin koma fyrst, áðrenn vit
fáa eitt avlop at nýta av.

Samandráttur av stutttíðargreiningunum
Búskapur við ríkisveitingum hevur vanliga lutfalsliga stóran almennan
sektor. Eitt annað eyðkenni er, at tað eru lutfalsliga nógvar privatar
vinnur, ið lata almenna sektorinum vørur og tænastur.
Tá ríkisveitingarnar minka, verður almenni sektorurin lutfalsliga
minni. Eftirspurningurin frá almenna sektorinum verður minni, og tí
verða færri vinnur, ið lata honum vørur og tænastur. Bæði almennu
og avleiddu privatu vinnurnar minka tí eisini.
Vinnurnar minka, og tí minkar eftirspurningurin eftir arbeiðsmegi.
Hetta ber í sær arbeiðsloysi, og at fólk flyta í onnur lond. Lønarlagið
fellur sostatt, kappingarførið í útflutningsvinnuni verður betri, og
framleiðslan veksur. Talan er tí um nógvar avleiðingar, sum virka hvør
sín veg.
Tá almenni sektorurin og avleiddu privatu vinnurnar minka, minkar eftirspurningurin og tí eisini innflutningurin. Gjaldsjavnin verður
betri, tí bæði útflutningurin veksur, og innflutningurin minkar.
Fyri at fáa eina ábending um, hvussu nógv neyðugt er at spara,
verður lýst, hvønn týdning ríkisveitingarnar hava fyri almenna sektorin. Viðmerkjast skal, at sjálvt um ríkisveitingarnar fyrst og fremst eru
týdningarmiklar fyri landskassan, bera tær eisini í sær, at kommunukassarnir sleppa undan nøkrum útreiðslum.
Tað, sum ríkisveitingarnar hava at týða fyri almennu kassarnar, sæst
m.a. av, at tær eru umleið 30% av øllum almennu inntøkunum. Almennu inntøkurnar vóru í 1998 umleið 4,4 mia. kr. og av teimum
vóru ríkisveitingarnar umleið 1,3 mia. kr. Sostatt fíggjaðu almennu
kassarnir sjálvir umleið 3 mia. kr.
Tá ið hugt verður at ríkisveitingunum á henda hátt, er ikki lagt upp
fyri, at skattainntøkurnar av teimum lønunum, sum ríkisveitingarnar
fíggja, verða verandi í Føroyum. Somuleiðis verða avgjøldini eisini

118 · Hvítabók – Fylgibind 1
verandi í Føroyum. Hesar skatta- og avgjaldskrónurnar eru tí inntøka
hjá landskassanum og kommunukassunum. Tískil fíggja ríkisveitingarnar í veruleikanum ein part av teimum 3 mia. kr., sum almennu
kassarnir fáa inn í skatti og avgjøldum. Verður hetta ikki tikið við,
verða ríkisveitingarnar undirmettar.
Ein háttur at leggja upp fyri hesum er, at rokna fruminntøkurnar.
Dømi um fruminntøkur hjá almennu kassunum eru inntøkur av t.d.
fiskivinnuni, alivinnuni, ferðavinnuni og øðrum grundleggjandi vinnum í Føroyum. Ríkisveitingarnar verða í hesum sambandi roknaðar
sum fruminntøka.
Tá ið ríkisveitingarnar verða gjørdar upp sum fruminntøka, sæst,
at tær í veruleikanum ikki bara fíggjaðu triðingin av almennu útreiðslunum í Føroyum, men at tær nøkur ár fíggjaðu meiri enn helmingin.
Sostatt fíggjaðu almennu kassarnir í Føroyum í 1997 ikki 3 mia. kr.,
men „bara“ umleið 2,25 mia. kr. Ríkisveitingarnar fíggja tí stóran part
av almennu útreiðslunum og hava nógv árin á búskapin. Tað er tó
ymiskt, hvussu ríkisveitingarnar ávirka ymsu partarnar av búskapinum. Sum nevnt omanfyri, so ávirka ríkisveitingarnar serliga almenna
sektorin og eisini avleiddu privatu vinnurnar.
Almennu kassarnir hava avlop, og tí er ikki neyðugt beinleiðis at
spara á fíggjarlógini, um ríkisveitingarnar skulu minka, og so hvørt
sum almenna skuldin minkar, ber til at minka ríkisveitingarnar meiri.
Avlopið í almennu kassunum er tó ikki nóg stórt til, at allar ríkisveitingarnar kunnu verða minkaðar á henda hátt. Sum umrøtt undir
støðuginntøkunum, hevur almenni sektorurin tey seinastu árini havt
600-700 mió. kr. í avlopi (rentur roknaðar uppí), men kravið verður
óivað, at avlopið skal verða nakað væl størri.
Fruminntøkugreiningin hjá almennu kassunum í 1997 vísir, at 500
mió. kr. vóru til avlops (í 1998 var avlopið, sum nevnt, enn størri).
Um viðurskiftini í 1997 kunnu metast ikki at vera merkt av óvanligum fortreytum fyri útflutningsvinnurnar, kann tí sigast, at ríkisveitingin væntandi kann minka eina upphædd, sum svarar til avlopið,
500 mió. kr., uttan at tað fær serligar avleiðingar fyri almenna sektorin og búskapin sum heild. Tað skal í hesum viðfangi leggjast dentur
á, at føroyski búskapurin, sum nevnt, er ógvuliga ójavnur, serliga av
broytingum í útflutningsvinnunum, og tí er helst neyðugt at leggja
nakað meiri uppfyri. Vert er tó at geva sær far um, at sæð í søguligum
baksýni, var útflutningur Føroya undir miðal í 1997, og kundi hetta
bent á, at grundarlagið í 1997 ikki er ein yvirmeting av búskaparliga
potentialinum.
Við 500 mió. kr. í avlopi ber tó ikki til at skera alla heildarveitingina, 900 mió. kr. burtur, og enn minni, at almennu kassarnir átaka
sær árligu útreiðslurnar hjá dønum, 400 mió. kr., til ríkisstovnar o.a.

Minking í ríkisveitingum · 119

Um ríkisveitingin verður skorin niður yvir eitt longri áramál, er tó
møguleiki fyri at fremja eina ávísa uppsparing, sum kann geva almenna sektorinum eina støðuginntøku framyvir, sum partvíst kann
fíggja, at ríkisveitingarnar fella burtur.
Trupult er at áseta virði av støðuginntøkuni, av tí, at hon fyri ein
stóran part er treytað av realrentufortreytunum. Men treytað av, at
verandi avlop hjá almenna sektorinum, 500-700 mió. kr. árliga, verður fasthildið yvir eitt longri áramál, verður tað møguligt at skapa eina
støðuginntøku frá hesi uppsparing, sum ber upp fyri, at heildarveitingarnar falla burtur. Men hetta treytar bæði, at talan er um langa
skiftistíð, og at rikin verður ein sera varisligur búskaparpolitikkur, sum
ger tað møguligt ár um ár at hava stór árlig avlop í skiftistíðini.
Hinvegin er ikki sannlíkt, at støðuginntøkan stavandi frá verandi
avlopsstøði hjá tí almenna kann gerast so stór, at hon harumframt
eisini kann fíggja tær útreiðslur, sum danski ríkiskassin nú hevur til
ymsar ríkisstovnar, pensjónir o.a., umleið 400 mió. kr.
Tískil er neyðugt antin at spara almennar útreiðslur, ella at vaksa
inntøkur. Ein møguleiki at vaksa inntøkurnar er at hækka skatta- og
avgjaldstrýstið ella at reka ein vinnupolitikk, sum ger vinnulívið betur
ført fyri at vaksa framleiðsluvirðið við nøktandi avkasti. Vert er tó at
geva sær far um, at við einum búskaparvøkstri, sum er t.d. 2% árliga,
fer inntøkugrundarlagið hjá tí almenna at vaksa. Soleiðis gerast krøvini til beinleiðis sparingar munandi linari. Slík gongd ber tó í sær krøv
um lutfalsligar sparingar hjá tí almenna, og tí verða almennu útreiðslurnar at vaksa spakuligari enn allur búskapurin.
Í frágreiðingini eru sett upp dømi um, at er búskaparvøksturin t.d.
2%, vaksa inntøkurnar hjá tí almenna 60 mió. kr., eftir tí framleiðslustigi og tí skattatrýsti, sum er. Sostatt kann tað almenna minka ríkisveitingarnar upp í 60 mió. kr. árliga, uttan neyðugt verður at skerja
beinleiðis útreiðslurnar ella krevja meira inn í skatti og avgjøldum.
Um sparingar skulu fremjast, ella skatturin skal hækka, so hevur
hetta, sum nevnt avleiðingar fyri heildarbúskapin. Fyri at koma fram
til, hvussu stórar avleiðingarnar vera, verður økonometriski myndilin
EMFI brúktur. Ein økonometriskur myndil er ein mynd av búskapinum sett upp sum matematiskar líkningar, soleiðis at til ber at rokna
eitthvørt árin á búskapin. Úrslitini skulu verða tulkað sum ein ábending um, hvussu stórt árinið verður, og ikki sum endaligi sannleikin.
Ein týdningarmikil niðurstøða av útrokningunum er, at verður
spart, minkar skattagrundarlagið, og tí verður neyðugt at spara enn
meiri fyri at røkka málinum. Sparingar á almennu fíggjarlógini raka
ymist, alt eftir hvar spart verður. Størsta avleiðingin er av at spara í
almennum lønum, tí stórur partur av almennu lønunum kemur inn
aftur í skattum og avgjøldum. Verður í staðin spart aðrastaðni á al-

120 · Hvítabók – Fylgibind 1
mennu fíggjarlógini, t.d. íløgur, nýtsla, inntøkuflytingar ella studningur, missa almennu kassarnir ikki líka stórar inntøkur.
Verða ríkisveitingarnar t.d. skerdar 100 mió. kr., og sparingar
framdar fyri at fíggja tað, er neyðugt at spara millum 150 og 300 mió
kr. á fíggjarlógini, alt eftir hvar spart verður. Hetta merkir, at bruttotjóðarúrtøkan minkar millum 102 og 511 mió. kr. tað árið, spart verður. Sum frá líður, rættar búskapurin seg upp aftur, og árinið á búskapin er tí ikki líka stórt eftir, at nøkur ár eru liðin.

Minking í ríkisveitingum · 121

Langtíðargreiningar
Inngangur
Í hesum partinum verða lýst árin, ið koma sum frá líður, á búskapin,
um ríkisveitingin minkar ella hvørvur púra burtur. Hetta er við øðrum orðum ein lýsing, hvussu búskapurin sær út, tá hann er komin á
slætt aftur, eftir at ríkisveitingin er burtur.
Fyrst verða lýst nøkur hugtøk, sum nýtt verða at greina endaligu
árinini á búskapin. Skilt verður ímillum búskaparligu javnvágina og
skelkir á búskapin, bráðfeingis árin og árinini, sum frá líður.

Búskaparlig javnvág og skelkir
Í mangar mátar verður samfelagið uppfatað sum var alt ávísar vegir
fastlagt frammanundan. Í Føroyum eru umleið 45.000 fólk, føroyingar fiska vanliga eini 100.000 tons, hava lívskor, sum eru umleið
sum í hinum grannalondunum. Útbúgvingarstigið er á leið tað sama,
sum í norðurlendsku grannalondunum.
Eftir framgongdina í 1980-árunum, síðan afturgongd fyrst í 1990árunum og so nýggju framgongdina síðan 1995, er eingin ivi um, at
grundarlagið undir samfelagnum kann skakast. Roknað verður helst
við, at lívskorini verða tey somu sum frammanundan. Og við politisku fráboðanini um, at støða skal takast til, um Føroyar skulu vera í
danska ríkinum, ella um føroyingar skulu loysa frá Danmørk, hava
flest øll fingið varhugan av, at búskaparligu viðurskiftini kunnu broytast munandi.
Partvíst verður búskaparligi standurin uppfataður sum støðugur,
men eingin ivi er um, at hesin grundvøllurin kann skakast. Fatanin av
hesum er kanska betri her í Føroyum, enn so manga aðrastaðni, tí
fiskivinna er í mangar mátar eitt svikaligt grundarlag. Og av tí, at
ríkisveitingin kann verða avtikin við vanligum politiskum meiriluta í
Fólkatinginum, er hon í veruleikanum eisini eitt óvist grundarlag – á
annan hátt enn fiskiskapur kortini.
Ein búskaparligur skelkur er ein tilburður uttaneftir, sum ávirkar
gongdina á einari búskaparligari eind – t.d. í einum landi. Talan kann
til dømis vera um prís- ella rentuhækkingar á altjóða marknaðum,
sum ávirka búskaparligu gongdina í Føroyum.
Talan er tó ikki altíð um brádligar broytingar, men eisini um fyribrigdi, sum henda spakuliga í longri áramál. Sum t.d. tá alt fleiri

122 · Hvítabók – Fylgibind 1
konufólk komu út á arbeiðsmarknaðin í 1960-árunum og 1970-árunum. Ávirkanin nýtist sostatt ikki at koma uttaneftir – so at skilja, at
hon kemur úr øðrum londum. At fleiri og fleiri konufólk fóru á
arbeiðsmarknaðin, kom ikki úr útlondum, men kann kortini kallast
ein búskaparligur skelkur.
Búskaparligir skelkir eru ikki bara óheppin árin, men eisini onnur
gagnlig árin. Soleiðis eru bæði prísfall og prísvøkstur á fiski skelkir,
sum ávirka búskapin – bara hvør sín veg.
Búskaparligir skelkir kunnu hava heilt aðra ávirkan á búskapin, sum
frá líður, enn stutttíðarávirkanin vísti. Í fyrstu atløgu kann skelkurin
hava darvandi óheppin árin, men sum frá líður, kann broytingin gerast
gagnlig. Eitt dømi er, at tá tað almenna gevst við at lata vinnuni
studning, so kann árinið í fyrsta umfari vera vaksandi arbeiðsloysi,
minkandi íløgur og húsarhaldsnýtsla, minkandi skattur og av tí hall
hjá tí almenna. Búskapurin kemur í kreppu av einum slíkum tiltaki,
tí framleiðslan minkar ella veksur spakuligari.
Men sum frá líður, kann skelkurin fáa gagnlig árin á búskapin.
Hetta kemst av, at vinnustudningar kunnu halda framleiðsluorkuni í
vinnum uppi á hægri stigi, enn annars hevði verið. Studningar kunnu
sostatt hava ógagnlig árin á lívsførleikan í vinnuni sjálvari og vinnuumhvørvinum sum heild.
Her skulu nevnast nakrar grundir til ógagnlig árin. Vinnur, sum fáa
studning, hava lyndi at „sovna“ og verða sostatt ikki mentar nóg dúgliga, soleiðis at produktiviteturin versnar afturímóti øðrum vinnum.
Tann álvarsamasta er tó, at aðrar vinnur, sum standa seg við ongum
studningi, missa arbeiðsfólk og íløgukapital til vinnuna, sum fær
studning. Hetta elvir til, at arbeiðstímar og kapitalur verða løgd í eina
vinnu, sum kastar minni av sær, enn sama arbeiði og kapitalur høvdu
kastað av sær í aðrari vinnu. Haraftrat hava studningsveitingar ofta
lyndi til at falla serliga til tær fyritøkur, sum nóg illa standa seg – og á
tann hátt ræður næstan um at hava so ringan rakstur, sum til ber.
Tá studningurin ikki hevur verið veittur eina tíð, kann vinnan saktans
gerast meiri virkin og kasta meira av sær enn frammanundan, tá
studningur varð latin. Alt hitt vinnuliga umhvørvið batnar kanska eisini.
Hetta skal ikki skiljast so, at allir skelkir, sum hava ógagnlig árin á
búskapin í fyrsta umfari, fáa hepnari árin, sum frá líður. T.d. vísti tað
seg, at príshækkingin á olju fyrst í 1970-árunum darvaði ferðini í búskaparvøkstrinum kring allan heimin. Hóast skelkurin setti ferð á aðra
alternativa orkugransking, so varð árinið á búskaparvøksturin verandi
negativt.
Tað er tí orsøk at kanna báðar ávirkanirnar av, at ríkisveitingarnar
minka ella fella burtur. Árin í fyrsta umfari og eisini árin, sum frá
líður.

Minking í ríkisveitingum · 123

Árin, ið koma, sum frá líður, verða í búskaparfrøði kannað á eitt
sindur annan hátt enn stutttíðarárinini. Hetta er við atliti at omanfyri
nevndu munum. Sum tíðin líður, henda tillagingar í búskapinum.
Javnvágin verður á einum nýggjum stigi, sum er annarleiðis enn
gamla javnvágin.
Búskaparligi vøksturin kann vera ymiskur ár um ár. T.d. 5% eitt
árið, 2% næsta árið og so eitt fall –1% triðja árið. Miðalvøksturin hevur sostatt verið 2% hesi 3 árini. Miðalbúskaparvøksturin í eitt longri
tíðarbil, er í veruleikanum javna menningin í búskapinum, tá smærri
frávik eru sáldað frá.
Tað er jú soleiðis, at búskapir leita inn á eina ella aðra „natúrliga“
kós, hóast ymsir skelkir kunnu draga gongdina aðrar vegir stutt tíðarbil. Slíkir skelkir koma javnan, bæði sum ávirkanir uttan úr heimi,
sum broytingar í fíggjar- ella vinnupolitisku kósini hjá myndugleikunum, náttúruárin í fiskastovnum og í sjónum, ella tá olja verður
funnin, og útvinningin byrjar.
Tað, sum í búskaparfrøðini er ein tillaging „sum frá líður“ – ella á
enskum „in the long run“ – er tillagingin á arbeiðsmarknaði og øðrum
marknaðum fyri framleiðslufaktorar. Skakar skelkurin soleiðis, at
munur kemur í lønsemið í ymsum vinnum, verður ein endalig tillaging, so at bæði kapitalur og arbeiðsfólk rýma úr vinnum, sum gerast
minni lønandi, í vinnur, sum gerast meira lønandi. Á henda hátt kann
sjálv vinnusamansetingin broytast av varandi búskaparligum skelkum.
Til dømis kann hugsast, at vinnustudningar til fiskivinnuna verða
tiknir av. Tað kann gera, at tað verða færri skip og flakavirki, tí bæði
fólk og kapitalur rýma úr vinnuni. Skip fara av knóranum, og virki,
sum ikki fáa raksturin at bera til, eftir at studningarnir eru burtur,
verða stongd. Í fyrsta umfari verða fólk arbeiðsleys, tí onki annað
vinnuvirksemi er komið í staðin. Kanska verður kapitalurin í fyrtsta
umfari ikki settur í føroyskar vinnur, men í føroyskar og útlendskar
peningastovnar ella í útlendsk virðisbrøv.
Sum frá líður, fáa summi kanska arbeiði í øðrum vinnum, ið ikki
hava havt fólk, eins og kapitalurin verður settur í nýtt vinnuligt virksemi, sum er vorðið kappingarført í avkasti við fiskivinnuna, eftir at
fiskivinnan misti studningin. Í nýggju fyritøkunum verða so aftur
nýggj størv at fáa.
Alt eftir hvør og hvussu ógvisligur skelkurin hevur verið, verður
vinnuvirksemið líka stórt, minni ella størri, enn tað var frammanundan. Búskapurin fær eina nýggja javnvág, eftir tillagingina. Og her
endar ávirkanin av, at studningurin hvarv.
Javnvág í búskapinum er meira eitt hugmyndaligt – teoretiskt –
hugtak, enn tað er ein verulig støða, ið fólk uppliva. Búskapurin er

124 · Hvítabók – Fylgibind 1
ongantíð rættiliga í friði. Tað eru alla tíðina tilburðir, sum skaka
gongdina burtur úr friðarligari javnvág. Stórir og smáir tilburðir í samfelagnum, bera í sær, at ójavnvág kemur í. Men búskaparliga gongdin
er ikki heilt ótilroknilig heldur.
Tað kann vera avlop ella hall á handilsjavnanum og í landskassanum. Hetta eru tekin um, at ein ávís ójavnvág er í búskapinum. Tá
arbeiðsloysi er, er búskapurin heldur ikki í javnvág. Búskaparlig
javnvág er eitt ástøðiligt hugtak, sum kann orðast nakað soleiðis: javnvág er, tá útboðið og eftirspurningurin av vørum og tænastum svara
hvørt til annað, tá útboðið av arbeiði og framleiðslufaktorum annars
svarar til eftirspurningin, og tá allar vinnur geva sama avkast til
kapitalin, sum svarar til vanligt løngjald í kapitalinum. Vøkstur kann
saktans vera í einum búskapi í javnvág, men vøksturin er javnur,
soleiðis at áðurnevndu treytir ikki skakast.
Her verða lýst stutt nøkur hugtøk, sum eru týdningarmikil fyri at
skilja munin ímillum at kanna stutttíðarárin og tey árinini, sum koma,
sum frá líður. Tá talan er um at reka føroyska samfelagið og búskapin
við ongari ríkisveiting úr Danmørk, er orsøk bæði at hugsa um, hvat
hendir í fyrsta umfari, og hvat hendir, sum frá líður. (Ikki soleiðis at
skilja, at bara hugsað verður um búskaparliga standin, tí fyri flestu
fólk eru eisini onnur týdningarmikil viðurskifti.) Rentur og avdráttir
av húsaskuldini skulu gjaldast næsta ár. Fólk vilja eisini, at børnini
skulu hava eina framtíð. Fólk hugsa bæði um fíggjarliga standin hjá
húskinum nú og so um fíggjarligu trygdina í framtíðini, bæði hjá
teimum, ið nú liva, og eftirkomarunum.
Stutttíðarárin á búskapin, um ríkisveitingarnar minka ella hvørva,
eru lýst aðrastaðni. Eftir er at greiða frá teimum árinum, ið koma,
sum frá líður, tá lønir, íløgur og vinnubygnaðurin annars laga seg til
broyttu viðurskiftini.

Á hvørjum marknaði verða prísirnir ásettir – innanlands ella
uttanlands?
Tá ein timburmeistari fer at smíða eini hús fyri onnur, fáa timburmenninir løn, alt eftir hvussu stórur eftirspurningurin er eftir húsum
og tískil eisini eftirspurningurin eftir timburmonnum. Í 1980-árunum
var stórur eftirspurningur og húsaprísirnir høgir, og tá var lønin hjá
einum timburmanni mangan væl oman fyri 100 krónur um tíman.
Fyrra part av 1990-árunum minkaði lønin hjá timburmonnum niður
á sáttmálalønina, tí eftirspurningurin var lítil, og nógvir timburmenn
vóru arbeiðsleysir.
Innlendski eftirspurningurin er týdningarmikil fyri, hvussu stórar
lønir í veruleikanum verða goldnar timburmonnum, og somuleiðis er

Minking í ríkisveitingum · 125

hann týdningarmikil fyri, hvussu nógvir timburmenn fáa arbeiði.
Hetta sama geldur flestu byggivirki, umvælingar, flutning og handil
og aðrar tænastuvinnur. Hesar vinnur hava lítla kapping uttaneftir og
kunnu tí áseta prísirnar sjálvar, alt eftir hvussu stórur eftirspurningurin er. Slíkar vinnur kunnu kallast privatar vardar vinnur – tí tær eru
væl vardar fyri kapping við útheimin.
Men innlendski eftirspurningurin hevur lítlan týdning fyri lønina
hjá teimum, sum arbeiða á flakavirkjum, alifyritøkum ella kryvjivirkjum. Hann hevur somuleiðis lítla ávirkan á, hvussu nógv fáa arbeiði í
hesum vinnum. Evnini hjá slíkum fyritøkum at gjalda løn, eru treytað
av prísinum, tær fáa fyri vørurnar í øðrum londum. Somuleiðis er
úrtøkan hjá fiskimonnum rættiliga neyvt tengd at prísinum, ið fæst
fyri fiskin í øðrum londum ella á heimligu fiskavirkjunum. Er fiskaprísurin lágur, so er hýran minni, og helst verða færri kjansir at fáa, tí
skipatalið minkar, um prísurin fellur í longri tíð.
Tað eru eisini aðrar vinnur enn fiskivinna og aling, ið eru í altjóða
kapping. At skipasmiðjur eru í altjóða kapping, gongur sjón fyri søgn.
Er tað bíligari at byggja skipini í Noregi ella Kina, so fáa skipasmiðjurnar her heima minni at gera. Men aðrar framleiðslur, t.d. trolvirki,
snelluvirki, virki, sum framleiða útbúnað til flakavirki og skip – eltalvur, rustfrían útbúnað, mjólkarvørur, millumlanda flutningur, matframleiðsla, góðgæti, øl og sodavatn, plast- og pappírsframleiðsla, sápa og
reinsievni, eru alt kend virki í landinum, sum nógv eru tengd at prísog lønarlagi aðrastaðni. Eru vørurnar, føroysku virkini framleiða, bíligari at innflyta, so selja virkini minni bæði innanlands og í útflutningi.
Tað eru sostatt í minsta lagi tvey sløg av ávirkanum á lønarlagið,
og á, hvussu nógv eru í vinnunum. Í fyrra førinum eru vinnur, sum
eru vardar fyri kapping uttaneftir. Í seinna førinum eru vinnur í altjóða kapping.
Harafturat eru lønir og størv hjá tí almenna. Hvat er tað so, ið
ávirkar støddina og lønarlagið hjá tí almenna? Støddin á tí almenna
er fyri ein part politiskt treytað. Vilja politikararnir brúka almennu
inntøkurnar – skattin og ríkisveitingina – til at hava stórt útboð av
almennum tænastum, so ávirkar tað starvstalið og støddina á lønunum hjá tí almenna. Somuleiðis eru tað politikararnir, sum gera av,
hvussu stórar inntøkurnar hjá tí almenna skulu vera. Politisku myndugleikarnir hava higartil viljað havt so stóra ríkisveiting, sum til ber,
og samstundis er skattaprosentið ikki so lítið í altjóða samanhangi.
Tað hevur sostatt verið politisk ætlan at økja tað almenna, og tí eru
samanløgdu lønarútreiðslurnar í tí almenna ein stórur partur av samanløgdu lønunum í landinum.
Almennu tænasturnar eru heldur ikki í kapping við útlendskar
tænastur. Skúlar, barnagarðar, ellisheim, heilsutænastur, fyrisiting

126 · Hvítabók – Fylgibind 1
o.s.fr. eru ikki í kapping við útlendskar tænastur. Í flestum førum eru
tær als ikki í kapping, hetta er sostatt ein vinnubólkur fyri seg. Skal
tað almenna fáa fólk í arbeiði, so mugu lønirnar vera kappingarførar,
og tí ber til at siga, at tað almenna er í innlendskari kapping um
arbeiðsfólk. Almenna lønarlagið fylgir tí nógv lønarlagnum í vardu
vinnunum.

Hvørjar vinnur eru í altjóða kapping?
Tá ein vinna er í altjóða kapping, so er tað framleidda vøran, ið er í
kapping við vørur, framleiddar í øðrum londum. Fiskavirkini framleiða fiskavørur, sum fara á altjóða marknaðir at kappast við fisk úr
øðrum londum. Fiskurin er tí beinleiðis í altjóða kapping, og fiskivinnan sum heild kappast við fiskivinnuna í Íslandi, Noregi, Danmørk, Kanada o.s.fr.
Harafturímóti kappast húsasmíð ikki við vinnur í øðrum londum –
ikki tá talan er um sethúsasmíð. Tað er sjáldan, at føroyskir timburmeistarar fáa kapping uttaneftir. Verður vinnuliga hugtakið víðkað til
bygging sum heild, so er væl meira kapping uttaneftir. Bæði soleiðis, at
íslendsk og donsk byggivirki hava havt byggivirksemi í Føroyum, og
eisini, at føroysk virki fyri ein part hava havt arbeiði í øðrum londum.
Harafturat vísti tað seg í kreppuni, at føroyskir timburmenn valdu
millum at fara til Noregs, Danmarkar ella Týsklands at arbeiða. Nógvir
teirra vilja heldur vera burtur, tí lønin er hægri enn í Føroyum.
Tað er tí ikki heilt einfalt at skilja greitt millum vinnur í kapping
og vinnur, sum als ikki eru í kapping við útlendskar vinnur. Alt eftir,
hvussu vinnurnar verða flokkaðar, fáast ymisk úrslit, og alt eftir um
talan er um kapping um vøruprísir ella um kapital og arbeiði, fáast
ymisk úrslit.
Tað gerst upp aftur truplari, um almenni vinnupolitikkurin verður
tikin við. Er landbúnaður í altjóða kapping? Jú, føroyingar kunnu
keypa føroyskt ella danskt jogurt. Men fáa føroysku bøndurnir ikki
studning til mjólkarvørur og annan studning, so eru teir ikki kappingarførir við útlendskar landbúnaðarvørur. Almenni studningspolitikkurin og annar vinnuverjupolitikkur ávirkar eisini vinnuliga umhvørvið. Tá tað almenna setur mark fyri, hvussu nógvan feskan fisk
av føroyskum grunnum føroysk skip kunnu avreiða í øðrum londum,
verjir tað fiskavirking í Føroyum móti kapping frá fiskavirking í øðrum londum.
Harafturat henda tøkniligar og bygnaðarligar broytingar, sum bera
í sær, at telesamskifti, tryggingartænastur, fíggingartænastur, handilstænastur o.a. koma í altjóða kapping.
Hóast hesi heldur ógreiðu mørk, kann sigast, at summar vinnur

Minking í ríkisveitingum · 127

kappast meira við útlendskar vinnur, enn aðrar gera. Í talvu 6.10 er
gjørt eitt yvirlit yvir vinnur í altjóða kapping og vardar vinnur. Vinnurnar í altjóða kapping eru býttar eftir, hvussu nógvari altjóða kapping tær eru í.
Talva 6.10 Vinnur í altjóða kapping og vardar vinnur

Vinnur í altjóða kapping

Vardar vinnur

Fiskiskapur
Fiskavirki
Aling
Kryvjivirki
Gera trol o.a. útbúnað til fiskiskap
Gera útbúnað til fiskavirki
Skipasmiðjur og onnur framleiðsla
til skipasmíð
Onnur mekanisk umvæling
Matvøruvirki (mjólkarvørur,
sláturvirki, øl)
Gera ídnaðarvørur og matvørur
Millumlanda skipaflutningur og
loftferðsla
Ymsar tænastur við teldutøkni

Almennar tænastur
Flestu privatu tænastuvinnur
Húsasmíð
Annað byggivirksemi (fyri ein part)
Innanlands flutningur
Fígging
Trygging
Landbúnaður
Elveiting og onnur almenn virki

Tað eru helst aðrar vinnur, sum fyri ein part eru í altjóða kapping, tí
at tær fyri ein part kunnu gera seg galdandi í útflutningi ella kappast
við innfluttar vørur og tænastur.
Samanlagt eru vardu vinnurnar væl størri enn vinnurnar í kapping.
Lønarmetingar vísa, at vinnurnar í kapping eru umleið 1/3 av øllum
lønargjaldingum. Nakað tað sama er, tá talan er um arbeiðspláss (løntakarastørv). Verður hetta nýtt sum mát fyri, hvussu opið føroyska
samfelagið er fyri kapping uttaneftir, so eru Føroyar helst ikki millum mest afturlatnu londini. Í Noregi er nakað sama býtið millum
støddina á vinnum í kapping og støddina á vardum vinnum.
Frammanundan er greitt frá grundleggjandi eftirspurningum og
inntøkum. Har var víst, at vinnurnar kunnu býtast eftir, hvaðan eftirspurningurin stavar. Serliga varð dentur lagdur á, at virksemið í fiskivinnuni (fiskiskapur, aling, fiskavirking) og ríkisveitingarnar eru týdningarmiklar inntøkukeldur, sum so at siga „skapa“ alt hitt vinnuvirksemið (tær avleiddu vinnurnar). Eftir hesum býtinum minka ella
vaksa avleiddu vinnurnar alt eftir, um ríkisveitingin ella fiskivinnan
minkar ella veksur. Minkar ríkisveitingin, so minkar eisini almenni
eftirspurningurin, og so minka eisini tær vinnurnar, sum beinleiðis

128 · Hvítabók – Fylgibind 1
ella óbeinleiðis liva av at nøkta eftirspurningin hjá tí almenna og
teimum alment løntu. Minka inntøkurnar í fiskivinnuni, so minka
eisini vinnurnar, sum liva av at nøkta eftirspurningin hjá fiskivinnuni
og teimum, sum starvast í fiskivinnuni.
Mynd 6.13 líkist mynd 6.7, innihaldið er tó nakað broytt. Vinnurnar
eru her býttar eftir, um vinnurnar eru í kapping ella ikki. Í hesum
býtinum eru bara tvey sløg av vinnum. Vinnurnar í altjóða kapping
nøkta antin ein „óendaligan“ eftirspurning uttanlands (um tað eru
útflutningsvinnur), ella nøkta tær mest innlendskan eftirspurning, um
tað eru vinnur, sum kappast við innflutning. Í so máta er broytingin
ikki so stór sum á mynd 6.7. Í tann partin, sum fyrr mest var fiskivinna, eru eisini vinnurnar í talvu 6.13.
Mynd 6.13 Framleiðslutilfeingi í vavi

Vardar vinnur
Vinnur í kapping

Í mynd 6.13 eru vinnurnar býttar í hesar báðar bólkarnar: vinnur í
altjóða kapping og vardar heimamarknaðarvinnur. Pílurin, sum gongur frá vinnum í kapping til vardu vinnurnar er framleiðslutilfeingi,
kapitalur og arbeiðsmegi, sum rýmir úr vinnum í kapping til vardu
vinnurnar, tí har er meira at forvinna – bæði fyri løntakararnar og fyri
íløgukapitalin. Soleiðis verður støðan, um so er, at eftirspurningurin
er stórur eftir serliga heimaframleiddum tænastum – t.d. handli, umvæling, bygging og tænastum til húsarhald og vinnur. Tá missa vinnurnar, sum eru í altjóða kapping, framleiðslutilfeingi til vardu vinnurnar. Fær fiskivinnan ikki studning á onkran hátt, so missir hon tilfeingi til aðrar vinnur, sum liva av at nøkta innlendskan eftirspurning
(íløgustuðul til at byggja feskfiskaskip hjálpir til at draga kapital inn í
fiskivinnuna, og minstaløn og skattalætti til fiskimannainntøkur
hjálpa eisini til at halda fólki til fiskivinnuna).
Tað er eisini ein onnur orsøk, at vinnur í altjóða kapping minka.
Orsøkin er, at tá lønirnar í vardu vinnunum fara upp, so fara lønirnar
í øllum samfelagnum eisini upp. Hækkar tímalønin hjá ófaklærdum

Minking í ríkisveitingum · 129

og faklærdum, so er tað ikki bara tímalønin í byggivinnuni og handilsvinnuni (sum eru vardar vinnur), men eisini tímalønirnar á fiskavirkjunum, ið er ein vinna í altjóða kapping. Eitt er, at fólk rýmir í
annað arbeiði, men torførari verður hjá fiskavirkjunum at framleiða
vørur í kapping við framleiðarar í øðrum londum. Umframt at tímalønirnar í vinnum í kapping hækka javnt við aðrar lønir í landinum,
so vaksa eisini prísirnir á t.d. umvælingum, flutningi og øðrum, sum
útflutningsvinnan brúkar. Kostnaðarlegan sum heild kann koma útflutningsvinnunum í trupulleikar.
Missir tað almenna ein stóran part av inntøkugrundarlagnum,
minkar almenni sektorurin munandi í fyrsta umfari. Hetta er stutttíðarávirkanin, sum ber í sær, at annar avleiddur eftirspurningur eisini
minkar. Soleiðis breiðir minkingin í tí almenna seg, sum ringar í vatninum, til minking í øðrum avleiddum vinnum. Sum frá líður, hevur
hetta onnur árin, sum virka øvugt. Pílarnir á hesi myndini eru ikki
eftirspurningur, men framleiðslutilfeingi, sum flytur vinnu. Sum frá
líður, hendir tað, at tess minni innlendski eftirspurningurin er, tess
frægari loysir tað seg at arbeiða í t.d. útflutningsvinnunum, og tess
frægari loysir tað seg at seta pengar í útflutningsvinnuna heldur enn í
t.d. tænastuvinnurnar innanlands. Tí flyta arbeiðsfólk í vinnur í altjóða kapping, eins og íløgukapitalur meira fer til tær vinnurnar (sí
mynd 6.14).
Mynd 6.14 Framleiðsutilfeingi í vavi

Vinnur í kapping

Vardar vinnur

Tað er tó eingin vissa fyri, at hetta fer at verða. Mynd 6.14 er teknað
soleiðis, at vinnurnar í altjóða kapping vaksa umleið líka nógv, sum
vardu vinnurnar minka. Um so er, so skal tað loysa seg so mikið nógv
betur hjá vinnum í kapping at framleiða – t.d. at meirvirka fiskavørur,
fiska onnur fiskasløg, framleiða fiskivinnuútgerð og annað til útflutn-

9 – Hvítabók – Fylgibind 1

130 · Hvítabók – Fylgibind 1
ings og egna nýtslu – at øll fáa arbeiði aftur, uttan at nøkrum nýtist
at flyta av landinum.
Sum víst aðrastaðni í frágreiðingini, so minkar í fyrsta umfari framleiðslan hjá tí almenna og avleiddu vinnunum og tað er eingin vissa
fyri, at aðrar vinnur vaksa í staðin. Heldur eingin vissa er fyri, at samanlagda virksemið verður líka stórt, eftir at ríkisveitingin er burtur.
Tað er tó vist, at grundarlag er fyri, at vinnurnar í altjóða kapping
vaksa, tá vardu vinnurnar minka. Hvussu væl tað eydnast, veldst um
kappingarførið hjá vinnunum, vinnuligu dygdina hjá bæði arbeiðsfólkinum og fyritøkunum, og somuleiðis skynsemi í búskaparpolitikkinum.
Bráðfeingis og endalig tillaging – munurin
Tá ein búskapur er fyri slíkum skelki – sum t.d. tá ríkisveitingarnar
minka munandi ella burtur í einki – fær tað ógvislig árin. Falla ríkisveitingarnar burtur, so missir tað almenna kanska 1/3 ella meir av
inntøkunum, og úrslitið av at spara seg burtur úr slíkum trupulleikum er víst aðrastaðni. Um tað almenna so skal minka lønarútreiðslurnar, aðrar keypsútreiðslur, íløguútreiðslur ella veitingar til borgararnar og studningar til vinnuna, so verða stórir búskaparligir trupulleikar í øllum samfelagnum. Tað verður stórt arbeiðsloysi og inntøkur
og allur eftirspurningur minka nógv. Hetta verður kallað inntøkuárin.
Inntøkurnar minka, og av tí minkar eftirspurningurin innanlands, sum
so aftur í fleiri umførum fær inntøkur og eftirspurning at minka.
Hvussu stórt hetta fallið verður, er ilt at spáa um, men tað er eingin
ivi um, at ríkisveitingin hevur gjørt samfelagið ríkari og flest allar
borgarar í landinum ríkari.
So hvørt sum donsku veitingarnar til Føroya vuksu eftir seinna
heimsbardaga, batnaði inntøkugrundarlagið, og fyri teir pengarnar,
sum komu til at byggja skúlar, sjúkrahús, vegir, tunlar og havnir fyri,
fingu fólk arbeiði og inntøkur. Sama var, tá fólk so fingu arbeiði á
sjúkrahúsum, í skúlum og í tí almenna annars. Harafturat var skatturin í Føroyum lægri enn í Danmørk, so meira var eftir at keypa fyri.
Tá landið fekk pengar úr Danmørk til stóran part av útreiðslunum,
var ikki neyðugt at krevja høgar skattir. So bæði av byggiarbeiði, arbeiði hjá tí almenna og av lágum skatti, øktist keypsorkan og eftirspurningurin innanlands. Stóri eftirspurningurin eftir vørum og tænastum setti gongd á t.d. sethúsabyggingina, men eisini á aðra vøruog tænastuframleiðslu innanlands.
Donsku ríkisveitingarnar hava givið grundarlag fyri einum parti av
góðu livikorunum í Føroyum eftir seinna heimsbardaga. Hetta er inntøkuárinið av ríkisveitingini.

Minking í ríkisveitingum · 131

Men slíkar veitingar – antin tær koma av ríkisveitingum, oljuinntøkum ella inntøkum av øðrum náttúrutilfeingi – hava eisini onnur
árin, ið verða nevnd tilfeingisárin. Hetta eru tey árin, ið hava meira at
týða, sum frá líður, meðan inntøkuárinini koma beinanvegin. At tað
verður kallað tilfeingisárin, kemst av, at her er talan um ávirkanir á
tilfeingisbrúkið (arbeiði og kapital).
At lýsa tilfeingisárinini krevur nakað væl meira av hugflognum, enn
at lýsa inntøkuárinini. Kanska er best at seta sær spurningin, um
hvussu hevði verið í vinnumenning, um ríkisveitingin ongantíð var
komin afturíaftur eftir seinna heimsbardaga. Í fyrsta umfari høvdu
borgararnir verið fátækari, tí øll tey arbeiðspláss og inntøkur, sum ríkisveitingin skapti, høvdu ikki komið av sær sjálvum. Almennu tænasturnar høvdu verið færri og verri, og tað hevði eisini merkt lívskorini.
Fólkatalið hevði ikki vaksið líka nógv, sum tað í veruleikanum gjørdi.
Flytingin av landinum hevði helst verið størri, og fólkatalið hevði sostatt verið minni.
Fólk søkja nógv (men ikki bara) arbeiði har, sum tey fáa mest burtur úr peningaliga. Kapitalur verður settur í vinnur, har vinningurin
av íløguni er frægastur. Eftir seinna heimsbardaga setti tað almenna
stór byggiarbeiði í gongd við fígging úr danska ríkiskassanum. Hetta
dró bæði arbeiðsfólk og kapital til sín. Pengar vórðu settir í byggifyritøkur og flutningsamboð, og fólk fór at arbeiða í bygging og flutningi (meira enn verið hevði uttan ríkisveitingar til vegagerð, havnagerð og bygging til heilsu- og skúlaverk). Hvat høvdu hesi fólk gjørt,
um eingin bygging var? Hvar hevði íløgupeningurin farið, um byggingin ikki varð sett í gongd við fígging úr ríkiskassanum?
Harafturat fáa fólk so meiri arbeiði hjá tí almenna, enn verið hevði
við ongari fígging úr ríkiskassanum. Ríkiskassin fíggjaði eisini raksturin av m.a. heilsu- og skúlaverki. Hvat høvdu hesi fólk gjørt, vóru
tey størvini ikki til? Teir íløgupengar og tey arbeiðsfólk, sum fóru í
byggivinnuna hesi árini, høvdu farið aðrastaðni, vórðu hesi arbeiði
ikki sett í verk. Um íløgukapitalur og fólk høvdu farið í fiskatilvirking,
fiskiskap ella aðra vinnu, er trupult at svara nú.
Tað, ið kallað verður tilfeingisárin, er at stýra arbeiðsplássum og
íløgukapitali (sum stendst av ríkisveitingunum) inn í serligar vinnur.
Umframt, at borgararnir sum heild verða ríkari av ríkisveitingunum
(inntøkuárin), so beinir veitingin eisini arbeiðsfólk og kapital inn í
ávísar vinnur, sum ikki høvdu verið so stórar, var eingin ríkisveiting.
At hugsa sær, hvat ið fer at henda, minkar ríkisveitingin burtur, er
sum at venda søguni omanfyri á ranguna. Hvørvur ríkisveitingin, so
hevur hetta í fyrsta umfari trý árin við sær: 1) skatturin má hækka,
fyri ikki at missa alt ov nógvar av teimum almennu tænastunum, 2)
nakað av fólki verður arbeiðsleyst, sum áður arbeiddi hjá tí almenna

132 · Hvítabók – Fylgibind 1
og 3) arbeiðsloysi og minkandi íløgur verða í vinnum, sum stóra almenna virksemið elvdi til. Soleiðis, sum meiri skattur ikki kann
kompensera fyri minkandi ríkisveiting, fer ein minking í inntøkum og
inntøkugerð í gongd. Tað eru inntøkuárinini.
Hvørji verða so tilfeingisárinini? So hvørt, sum innlendski eftirspurningurin minkar, og so hvørt, sum innlendska vinnuvirksemið
minkar, og arbeiðsloysið veksur, minka lønirnar í Føroyum bornar
saman við lønirnar aðrastaðni. Tað merktist í kreppuni fyrst í 1990árunum. Tað fer lutfalsliga at loysa seg betur at framleiða eitt nú
fiskavørur til útflutnings. Tað fer eisini at elva til, at tað fer at loysa
seg betur at framleiða meira til egna nýtslu av ymsum vørum til vinnurnar og til húsarhaldsnýtslu – kanska serliga vørur til fiskivinnuna,
sum tað longu er nakað av. Hugsast kann eisini, at nakrar av hesum
vørum, sum trol, línur og annað til fiskivinnuna, verða útflutningsvørur. Lutfalsliga lønarminkingin fer at gera egnu framleiðslu kappingarførari, bæði útflutningsvørur og vørur, sum kappast við innflutning. Hetta er ein partur av tilfeingisárinunum.
Ein annar partur stendst av broyttum avkasti av íløgukapitali. Tað
eru tvær orsakir, sum bera í sær, at munurin millum avkastið av íløgukapitali í ymsum vinnum broytist. Onnur orsøkin er, at tá innlendski
eftirspurningurin minkar, minkar eisini avkastið av at seta pengar í
vinnur, sum nøkta tann eftirspurningin. Hin orsøkin er, at tá lønirnar
og framleiðslukostnaðirnir í Føroyum minka soleiðis sum kostnaðirnir
aðrastaðni, so vaksa avkastini í útflutningsvinnunum.
Av tí, at innlendski eftirspurningurin eftir vørum og tænstum fer
at minka, verður avkastið av at seta pengar í framleiðslu av innlendskum tænastum lutfalsliga minni, enn at seta pening í útflutningsvinnur
og í aðrar vinnur, sum kappast við innflutning. At seta pengar í byggivirki, flutningstænastur og handilsvinnu av ymsum slagi, fer at loysa
seg lutfalsliga verri afturímóti at seta í fiskiskap, fiskaframleiðslu, aling
og aðra framleiðslu til vinnuliga eftirspurningin. Av tí, at avkasti av
útflutningsframleiðslu fer at vaksa sum onnur avkast, fer meira av
peningi at verða settur í útflutningsvinnurnar.

Samandráttur av langtíðargreiningunum
Lítil ivi er um, at inntøkan í samfelagnum sum heild fer at verða
lægri, enn hon er nú, tí tað skal ógvuliga nógv vinnuvirksemi til at
geva føroyskum borgarum líka nógvar inntøkur, sum ríkisveitingin
gevur. At siga, hvussu nógv lægri inntøkan verður, ber ikki til.
Rímiliga vist kann verða sagt, at vinnubygnaðurin fer at broytast.
Hetta kemst mest av, at ríkisveitingin hevur økt innlendska eftirspurningin so nógv, at tær vinnurnar, sum nøkta innlendska eftir-

Minking í ríkisveitingum · 133

spurningin, fara ikki at hava sama inntøkugrundarlag, tá ríkisveitingin
er burtur. Vardu vinnurnar, t.e. tær, sum framleiða til innlendskan
eftirspurning, og ikki eru í kapping uttaneftir, fara ikki at kasta líka
nógv av sær til lønir og kapital, tá eftirspurningurin minkar. Tá tað
ikki fer at loysa seg líka væl at framleiða vørur ella tænastur til innlendska eftirspurningin, fer nakað av framleiðslutilfeinginum haðani,
t.e. arbeiðsmegi og íløgukapitalur, at flyta í aðrar vinnur.
Harafturímóti fara vinnur í kapping, t.e. vinnur, sum framleiða til
útflutnings, ella sum framleiða vørur til heimamarknaðin í kapping
við innfluttar vørur, at fáa betri kor at virka undir. Hetta kemst av
tveimum orsøkum:
•
•

Avkastið til arbeiði og kapital versnar í vardu vinnunum, og tí
fara fólk og kapitalur at flyta í vinnurnar í kapping
Minni lønarvøkstur og minni kostnaðarvøkstur, og tí fara vinnurnar at vera kappingarførari við somu framleiðslur aðrastaðni

Sostatt batnar kappingarførið hjá útflutningsvinnunum, sum eru í
innanhýsis kappingini um framleiðslutilfeingið, samstundis sum tær
eisini verða kappingarførari á vørumarknaðinum.
Verður virksemið, og av tí avkastið til lønir og kapital, ikki kappingarført við útlendska framleiðslu, kann væntast, at ein partur av
arbeiðsfólkinum, og ikki minst kapitalinum, fer at flyta úr Føroyum.
Hóast lívskorini hjá teimum, sum eftir eru, kanska eru líka góð, sum
tey eru nú, verður fólkatalið minni, og samanlagda inntøkan lægri.
Sannlíkt er, at bygnaðarviðurskifti kunnu bøta um støðuna, sum frá
líður. Tað eru orsakir at halda, at framleiðslutilfeingið verður ikki nóg
væl nýtt, fær búskapurin ríkisveiting. Ávísur vandi er fyri, at nøkur
fólk eru í starvi í almenna sektorinum, sum kanska høvdu verið í øðrum hægri produktivum arbeiði, um tilfeingið varð øðrvísi nýtt. Lyndið hevur eisini verið til at veita studning til vinnuligt virksemi við
lítlum avkasti, soleiðis at vinnurnar kasta lítið ella onki av sær til
almenna húsarhaldið. Slíkt samfelagsligt oyðsl hvørvur partvíst av sær
sjálvum, tá verri ráð verða at reka lágproduktivt virksemi.
Harafturat ber til at laga bygnaðin soleiðis, at mest møguligt gagn
fæst burtur úr skatta- og avgjaldspolitikkinum. Ansað kann betur
verða eftir, at mest møgulig vælferð fæst úr teimum veitingum og
studningum, sum tað almenna letur borgarum og vinnum.

Partur II: Búskaparpolitisk stýring

136 · Hvítabók – Fylgibind 1

Innihald
INNGANGUR . . . . . . . . . . . . . . . . . . . . . . . . . . . . . . . . . . . . . . . .

138

KAPITTUL 7: BÚSKAPARPOLITIKKUR Í ØÐRUM LONDUM .
Inngangur . . . . . . . . . . . . . . . . . . . . . . . . . . . . . . . . . . . . . . . . . .
Tillagingar í búskaparpolitisku stýringaramboðunum . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . .

139
139
139
144

KAPITTUL 8: FORTREYTIR FYRI BÚSKAPARSTÝRING Í FØROYUM
Inngangur . . . . . . . . . . . . . . . . . . . . . . . . . . . . . . . . . . . . . . . . . .
Fíggjar- og pengapolitikkur og samsvarandi amboð lýst í stuttum
Allýsingar – grundleggjandi hugtøkini . . . . . . . . . . . . . . . . . .
Búskaparpolitisku amboðini og grundleggjandi trupulleikar í
sambandi av at nýta tey í føroyskari búskaparstýring . . . . . . .
Givnar fortreytir fyri búskaparpolitikkin . . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . .

145
145
147
147

KAPITTUL 9: BÚSKAPARPOLITIKKUR -KONJUNKTURJAVNAN
Inngangur . . . . . . . . . . . . . . . . . . . . . . . . . . . . . . . . . . . . . . . . . .
Broytingar í karmunum um makro-politikk seinnu árini . . . . . .
Stýrisskipanarlig viðurskifti (undir hesum juni 98-avtalan) . .
Játtanarskipan landsins . . . . . . . . . . . . . . . . . . . . . . . . . . . . . .
Landsbankin – pengapolitikkur . . . . . . . . . . . . . . . . . . . . . . .
Vinnulóggávan . . . . . . . . . . . . . . . . . . . . . . . . . . . . . . . . . . . .
Sjálvvirkandi konjunkturjavnarar – ALS . . . . . . . . . . . . . . . .
Fíggjarpolitikkurin – skipanir, ið betur tryggja langtíðarbúskaparlig
áhugamál . . . . . . . . . . . . . . . . . . . . . . . . . . . . . . . . . . . . . . . . .
Strategiskar hugleiðingar . . . . . . . . . . . . . . . . . . . . . . . . . . . .
Fíggjarpolitikkurin – ábøtur á verandi mannagongd . . . . . . . .
Fíggjarlig reglugerð hjá Nýsælandi . . . . . . . . . . . . . . . . . . . . .
Gjøgnumskygni í fíggjarpolitikkinum . . . . . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . .

153
153
154
154
155
155
156
157
158
158
160
163
167
167

KAPITTUL 10: GJALDOYRASKIPANIN . . . . . . . . . . . . . . . . . . .
Inngangur . . . . . . . . . . . . . . . . . . . . . . . . . . . . . . . . . . . . . . . . . .
Stutt um ymsu sløgini av gjaldoyraskipanum . . . . . . . . . . . . . . .
Skipað gjaldoyraviðurskifti í framtíðini . . . . . . . . . . . . . . . . . . . .

170
170
171
172

148
150
151

Búskaparpolitisk stýring · 137

Danska krónan og evran . . . . . . . . . . . . . . . . . . . . . . . . . . . .
Gjaldoyraskipanin framyvir í Føroyum . . . . . . . . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . .

173
175
176

KAPITTUL 11: BÚSKAPARGRUNNUR . . . . . . . . . . . . . . . . . . . .
Inngangur . . . . . . . . . . . . . . . . . . . . . . . . . . . . . . . . . . . . . . . . . .
Serinntøkur landskassans . . . . . . . . . . . . . . . . . . . . . . . . . . . . . .
Grundreglur fyri at umsita ognarvirði av serinntøkum . . . . . . . .
Nýta serinntøkur og búskaparligir tillagingartrupulleikar . . . . . .
Hvussu kann ein Búskapargrunnur møguliga virka? . . . . . . . . . .
Samandráttur . . . . . . . . . . . . . . . . . . . . . . . . . . . . . . . . . . . . . . .
Fylgiskjal I . . . . . . . . . . . . . . . . . . . . . . . . . . . . . . . . . . . . . . . . . .
Keldulisti . . . . . . . . . . . . . . . . . . . . . . . . . . . . . . . . . . . . . . . . . . .

177
177
177
178
179
181
182
184
185

138 · Hvítabók – Fylgibind 1

Inngangur
Føroyum, við lítlum og opnum búskapi, við fiskuvinnuni sum høvuðsvinnu og einari heildarveiting, sum er 36% av øllum útreiðslunum
á fíggjarlógini, tørvar nøkur búskaparstýringaramboð, sum m.a.
kunnu tryggja eina javna búskapargongd. Serliga í sambandi við, at
ríkisveitingin møguliga minkar.
Landsstýrismaðurin í sjálvstýrismálum vil í hesum sambandi, at
nevndin lýsir tørvin á fíggjarligum og búskaparligum stýringaramboðum og skipanum til ein sjálvstøðugan føroyskan búskap.
Harafturat skal lýsast, hvat krevst av amboðum, um Føroyar fara
at verða í gjaldoyrasamgongu við Danmørk.
Ymisk búsparpolitisk stýringaramboð verða lýst í kapitli 7. Eisini
verður lýst, hvussu hesi amboð verða nýtt í londunum uttan um okkum. Her verður m.a. víst á, at londini uttan um okkum hava fleiri
búskaparpolitisk stýringaramboð at ráða yvir. Politisku myndugleikarnir í Føroyum hava t.d. ikki møguleika at reka pengapolitikk sum í
øðrum londum, tí Danmarks Nationalbank er sentralbanki fyri alt
ríkið.
Serligur dentur verður í kapitli 8 lagdur á at lýsa tey fíggjarpolitisku amboðini, føroyingar hava at ráða yvir. Í hesum sambandi verður
eisini víst á, hvussu hesi stýringaramboð eru brúkt seinastu árini. Harafturat verða lýstar tær broytingar, sum framdar eru seinastu árini í
stýrisskipanini, játtanarskipan landsins o.ø.
Í kapitli 9 verður komið við uppskotum at gera ymist betri í
mannagongdini í fíggjarlógararbeiðinum, her uppií verandi skipanir
og ymsar broytingar í núverandi mannagongdum.
Gjaldoyraviðurskiftini, heruppií fyrimunir og vansar við verandi
skipan og møguleikarnir fyri broytingum til eina aðra skipan, verða
viðgjørd í kapitli 10.
Í fyrsta parti var møguleikin fyri at gerast sjálvberandi við eginfígging úr einum grunni við støðuginntøkum viðgjørdur. Í hesum sambandi verður at stovna ein búskapargrunn viðgjørt í kapitli 11 við
fyrimynd frá Statens petroleumsfond, oljugrunninum hjá Noregi.

Búskaparpolitisk stýring · 139

Kapittul 7: Búskaparpolitikkur í øðrum
londum
Inngangur
Í hesum kapitlinum verður stjórnarligi bygnaðurin í sambandi við
konjunkturstýringina í framkomnum londum lýstur. Somuleiðis verða
lýst ymisk búskaparpolitsk amboð, ið verða nýtt í búskaparpolitsku
stýringini. Víst verður á gongdina seinastu árini, ið hevur gjørt, at
politisku myndugleikarnir fáa færri og færri búskaparpolitisk amboð
at ráða yvir.
Liberaliseringar á altjóða fíggjarmarknaðunum og størri felags
gjaldoyraøki hava minkað munandi um møguleikarnar at brúka
pengapolitisk amboð í einstøku londunum. Ístaðin verður dentur
lagdur á at styrkja tey fíggjarpolitisku amboðini og ymisk onnur úrveljandi búskaparpolitisk amboð.
Hetta kann m.a. geva føroysku politisku myndugleikunum íblástur
til búskaparpolitisku stýringina í framtíðini. Harafturat kann gongdin
í øðrum londum geva eina ábending um, hvussu myndugleikarnir
møguliga verða noyddir at tillaga og menna búskaparpolitisku stýringaramboðini.

Tillagingar í búskaparpolitisku stýringaramboðunum
Grundleggjandi stjórnarligi bygnaðurin í sambandi við konjunkturstýringina í framkomnum tjóðum hevur verið merktur av einum ávísum arbeiðsbýti millum lóggevandi myndugleikarnar og útinnandi
myndugleikarnar. Í klassiska býtinum síggja vit, at lóggávuvaldið hevur sett tveir útinnandi myndugleikar at røkja uppgávur, sum hava við
búskaparstýringina at gera – stjórn og sentralbanka. Lóggávuvaldið
hevur í fyrimyndarligum samanhangi givið stjórnini fíggjarpolitisk
amboð og sentralbankanum pengapolitisk amboð at útinna stýringina
við. Við øðrum orðum hava stjórnin og lóggávuvaldið havt ábyrgdina
av fíggjarpolitikkinum, og sentralbankin og lóggávuvaldið hava havt
ábyrgdina av pengapolitikkinum. Fíggjarmálaráðharrin hevur vanliga

140 · Hvítabók – Fylgibind 1
ábyrgdina av at útinna búskaparstýringina sum heild, men ábyrgdin
hjá sentralbankunum sæst oftast at vera bundin at stevnumiðnum um
at varðveita støðugt pengavirði.
Stjórnin er, sum vera man, ein skiftandi politiskur útinnandi myndugleiki, men mest viðurkenda meginreglan við sentralbankanum hevur verið at skipa hann sum ein politiskt óheftan og fakligan stovn.
Í søguligum samanhangi hevur henda skipan verið við til at disiplinera fíggjarpolitikkin, m.a. at stjórnin (fíggjarmálaráðharrin) hevur
havt avmarkaðar møguleikar fyri at fíggja hall í ríkiskassanum við.
Mong eru dømini eisini um, at sentralbankar hava vent sær móti
meira ella minni stutttíðar politiskum áhugamálum hjá stjórnini, t.d.
arbeitt ímóti stimbrandi fíggjarpolitikki við tálmandi pengapolitikki.
Føroyar hava í hesum viðfangi verið í serstøðu, tí væl kann vera, at
landið við Danmarks Nationalbank hevði ein politiskt óheftan pengapolitiskan stovn, men tjóðbankin hevur ikki beinleiðis verið virkin í
konjunkturstýringini í føroyska búskapinum. Í høvuðsheitum kann
staðfestast, at tey pengapolitisku amboðini, sum hava verið týdningarmikil í konjunkturgongdini her á landi, hava verið nýtt í tiltøkum,
sum landsstýrið saman við løgtinginum hevur sett í verk.
Hjá smátjóðum vóru møguleikarnir hjá sentralbankunum við vanligu pengapolitisku amboðunum at ávirka búskapargongdina tengdir
at møguleikunum hjá borgarum og fyritøkum til at lána og seta pening uttanlands. Um stórar forðingar vóru í kapitalrørslunum til landið
og úr landinum, var partvíst møguligt at stýra innlendis pengamongdini og soleiðis eisini at ávirka prísgongd, arbeiðsloysi o.a. Hesar fortreytir fyri við pengapolitikkinum at ávirka búskapargongdina eru,
eftir at liberaliseringar í handli og kapitalrørslum eru framdar í 1970árunum og serliga í 1980-árunum, ikki longur til hjá nógvum tjóðum.
Í hesum viðfangi hava smálond – og størri lond við – staðið í einari
støðu, har tey hava skulað valt ímillum antin at varðveita nøkur stýringaramboð ella at fáa lut í teimum fyrimunum, sum størri opinleiki
í samhandlinum við onnur lond gav. Í nógvum førum hava myndugleikar í hesum londum mett fyrimunirnar við at liberalisera vøru-,
tænastu- og fíggjarmarknaðir at verða størri enn vansarnar.
Í londum sum t.d. Danmørk og Íslandi vita myndugleikarnir tó, at
trupulleikar í búskaparstýringini kunnu taka seg upp, um kapitalrørslurnar verða liberaliseraðar ov brádliga. Fyrivarni skuldu takast fyri
kapitalflýggjan og øvugta trupulleikanum – at innlendingar fóru at
lána nógvan pening uttanlands. Tí vórðu liberaliseringarnar framdar
stigvíst, samstundis sum ymsar tillagingar við fíggjarmarknaðunum
vórðu gjørdar. Arbeitt varð tí miðvíst fram móti at byggja upp marknaðarvirksemi, sum kundi virka sum ein sjálvstýrandi mekanisma fyri

Búskaparpolitisk stýring · 141

búskapargongdina. Roynt var í hesum sambandi at fáa virknar
marknaðir fyri stutt og long virðisbrøv (eisini partabrøv) at virka, so
at tey við rentu- og kursteknum leypandi kundu geva myndugleikum,
íleggjarum og teimum, sum høvdu fígging fyri neyðini, ábendingar
um ymisk vandamál í búskapargongdini.
Týdningarmikil partur í hesari tillaging kom eisini til sjóndar í tí
lóggávu, sum geldur teir stóru aktørarnar á fíggjarmarknaðunum. Í
Norðurlondum og EU sum heild gjørdist lóggávan á hesum øki ógvuliga einsháttað. Hetta kom serliga til sjóndar í sambandi við tey lóggávuverk, sum skipa:
• Tryggingarvirksemi
• Realkredittvirksemi
• Íløgueiningar1
• Eftirlønargrunnar
• Peningastovnar
• Virðisbrævahandlarar (meklarafyritøkur) og
• Keypsskálar til virðisbrøv, undir hesum vanligar fondsbørsar, løggildan marknað (autoriseret markedsplads), clearingsstovnar og
virðisbrævaskrásetingarstovnar.
Liberaliseringarnar á fíggjarmarknaðunum bóru m.a. eisini í sær, at
eftirlitskrøvini viðvíkjandi fíggjarfyritøkum vórðu herd. Hetta gjørdi
ikki minst um seg í fleiri av skandinavisku londunum, eftir at fleiri
týðandi peningastovnar og aðrir fíggjarstovnar við, høvdu fingið stórar
gjaldføris- og solvenstrupulleikar at dragast við.
Í hesari tilgongd vórðu krøvini til fíggjarpolitikkin herd, tí fíggjarmarknaðirnir nú alt meiri fóru at geva sær far um búskaparpolitikkin
og búskapargongdina sum heild í einstøku londunum. Hall í ríkiskassunum og versnandi álit á búskapin sum heild, kundu íleggjararnir
á fíggjarmarknaðunum nú revsa við at krevja hægri rentu frá ríkinum
í sambandi við lántøku – og innlendskum eindum við fíggingartørvi
sum heild – ella við, at peningur bleiv beindur í virðisbrøv í øðrum
londum.
Stórar broytingar vórðu eisini framdar viðvíkjandi pengapolitikkinum. Tosað varð t.d. í Danmørk um, at pengapolitikkurin sum konjunkturamboð var niðurslitin, og at einasta veruliga konjunkturamboðið, sum eftir var, var fíggjarpolitikkurin. Hetta var serliga viðvíkjandi smátjóðum, sum bundu seg til ikki at niðurskriva gjaldoyrað sum
amboð í búskaparpolitikkinum. Høvuðsmálið í leypandi pengapolitikkinum hjá slíkum smátjóðum gjørdist nú avmarkað til at tryggja
støðugt virði á egnum gjaldoyra afturímóti gjaldoyrum hjá samhand1

Á donskum investeringsforeninger. Enska heitið er mutual fonds.

142 · Hvítabók – Fylgibind 1
ilslondunum. Hetta hevur ikki verið løtt uppgáva hjá myndugleikunum, og hóast fleiri av teimum, sammett við stórtjóðir, hava framt
fyrimyndarliga búskaparstýring, so hava tað almenna, fyritøkur og
húsarhald í hesum londum verið noydd at goldið dýrt, við lutfalsliga
stórum rentuspenni móti stórtjóðum, fyri at forða kapitalflýggjan.
Dømi um hetta er Ísland, sum hevur eitt rentustig, ið hevur ligið um
3-4% hægri enn í evru-londunum, hóast íslendska krónan ikki er niðurskrivað seinastu nógvu árini.
Annar trupulleiki, sum myndugleikar, ið vara av smáum gjaldoyraøkjum, og sum hava sett sær fyri at reka fastkurspolitikk, við jøvnum
millumbilum dragast við, eru spekulatiónsálop. Í slíkari støðu hava
sentralbankar hjá hesum londum trupult við at halda virðinum, og
úrslitið hevur mangan verið, at ótryggleiki og óstøðug gjaldoyraviðurskifti hava tikið seg upp.
Samanumtikið er trupult at síggja tað skilvísa í, at smátjóðir varðveita egið gjaldoyra undir slíkum viðurskiftum. Egið gjaldoyra hevur
stóran myndarligan týdning hjá mongum tjóðum, og er ofta trupult
at vinna politiska undirtøku fyri at avtaka slíkar skipanir. Møguliga er
hetta ein høvuðsgrundin, at smátjóðir, sum hava framt nógvar liberaliseringar, hava varðveitt egið gjaldoyra. Seinnu árini hava tó fleiri
lond niðurlagt egnar gjaldoyraskipanir fyri at gerast partur av størri
gjaldoyraøkjum.
Hetta hevur t.d. verið gongdin í Evropeiska Samveldinum, har 11
av limalondunum 1. januar 1999 fóru undir felags gjaldoyraskipan.
Hesi londini eru Týskland, Frakland, Italia, Spania, Háland, Portugal,
Belgia, Luksemborg, Eysturríki, Finnland og Írland. Sum kunnugt eru
Danmørk, Svøríki, Bretland og Grikkaland ikki í evru-samstarvinum.
Danmørk, Svøríki og Bretland vildu í fyrsta umfari ikki vera í felags
gjaldoyraskipanini, men koma eftir øllum at døma upp í samstarvið
seinni. Grikkaland er ikki við, tí tað lýkur ikki treytirnar at vera við.
Fyrireikingarnar til evru-gjaldoyrasamgonguna hava verið nógvar og
drúgvar. Í hesum sambandi eru grundleggjandi tillagingar framdar.
Fyrst í hesum parti er nevnt, at vanligt hevur verið at tvíbýta makropolitisku uppgávurnar hjá einstøku londunum millum sentralbanka
og stjórn – millum pengapolitikkin og fíggjarpolitikkin. EU-londini
hava mett, at skal evran gerast trygt gjaldoyra, so var neyðugt við
samskipandi tiltøkum millum londini, bæði viðvíkjandi pengapolitikkinum og fíggjarpolitikkinum.
Limalondini hava tí hvørt sær lagt bond á sítt formliga fíggjarpolitiska frælsi við konvergens- og stabilitetskrøvum, har mark er sett
fyri, hvussu stór almenna skuldin kann verða, hvussu stórt hallið hjá
tí almenna kann verða í einum fíggjarári o.s.fr. Einstaka limalandið
tryggjar seg soleiðis fyri, at onnur lond (og tey sjálvi) máa ikki støðið

Búskaparpolitisk stýring · 143

undan virðinum á evruni og reka inflatiónsskapandi fíggjarpolitikk.
Samstundis hava londini stovnað felags sentralbankaskipan, ESCB,
sum er sett saman av ECB, Evropeiska Sentralbankanum, og einstøku
ríkis-sentralbankunum. Sum týðandi fortreyt fyri hesa skipan hava
londini við sentralbankareglunum, ið er serlig protokol í Maastrichtavtaluni, bundið seg til, at skipa ríkis-sentralbankarnar sum politiskt
óheftar stovnar og til ikki at nýta „monetera fígging“ í sambandi við
ríkiskassarnar. Hetta, sum síðst er nevnt, er m.a. gjørt við at noyða
teir einstøku ríkiskassarnar til ikki at standa í nettoskuld til sentralbankan og við at áseta reglur, sum binda tað almenna til at fíggja
skuld til marknaðartreytir.
ØMU2 hevur gjørt tað, at limalondini hvørt sær ikki longur kunnu
reka konjunkturpolitikk við at skriva upp- og skriva niður sítt egna
gjaldoyra. Samstundis er rásarúmið fyri tjóðskaparligum ekspansivum
fíggjarpolitikki eisini avmarkað. Hetta hevur elvt til kjak m.a. í EU
og OECD um nýggj konjunkturamboð í nøkrum av teimum útjaðara
limalondunum, sum kunnu metast at kunna koma í eina støðu, har
innlendis konjunkturgongd ikki er samsvarandi við gongdina í stóru
londunum í EU.
Eitt áhugavert kjak fyri føroyingar í hesum sambandi snýr seg um,
hvat myndugleikar í smáum londum í útjaðaranum í EU skulu gera
fyri at standa ímóti „asymmetriskum“ búskaparskelki. Finnlendingar
vísa til dømis á, at skógarídnaður teirra er umleið ein triðingur av
útflutninginum, og at búskapurin sum heild av hesum kann verða
ógvuliga hart raktur av umstøðum, sum teir sjávir ikki hava
tamarhald á. Teir vísa á, at í 1991 minkaði BTÚ umleið 7%, av tí at
útflutningurin minkaði 25%. Samstundis vaks arbeiðsloysið úr 3,5%
upp í 20%. Trupulleikan loystu teir við at skriva niður gjaldoyra sítt
og við at reka stimbrandi fíggjarpolitikk, búskaparamboð, sum teir
ikki framvegis kunnu troyta líka nógv, um okkurt tílíkt skuldi borið á
aftur.
Í Finnlandi eru partarnir á arbeiðsmarknaðinum tí farnir undir at
fyrireika seg til at standa ímóti einum nýggjum lágkonjunkturi. Teir
byggja upp eitt nýtt amboð, sum teir kalla ØMU-kojunkturgrunnar.
Hugskotið við hesum grunnum er einfalt. Partarnir á arbeiðsmarknaðinum spara saman pening í grunnum, sum gera fíggjaríløgur
í øðrum londum enn Finnlandi undir hákonjunkturi og nýta peningin
til at skapa innlendskan eftirspurning undir lágkonjunkturi.
Hugskotið við konjunkturgrunnum fær bæði góð og ring viðmæli
frá búskaparfrøðingum. Finskir, svenskir og aðrir búskaparfrøðingar,
sum taka undir við slíkari skipan, siga hana vera neyðuga fyri at seta
nakað í staðin fyri tey amboð, sum ikki eru tøk longur. Teir, sum eru
2

Búskaparligt og peningaligt samveldi.

144 · Hvítabók – Fylgibind 1
ímóti skipanini, vísa á, at skipanin er at meta sum „ólóglig“, tí grunnarnir so at siga eru almennir, og at teir tí skulu roknast sum partur av
„almenna“ fíggjarpolitikkinum. Eisini verður víst á, at partarnir á
arbeiðsmarknaðinum ikki eru teir røttu til at siga, nær konjunkturstøðan krevur, at peningur verður brúktur úr grunnunum.

Samandráttur
Stór krøv eru sett til at tillaga tey amboð, sum nýtt verða í búskaparstýringini hjá teimum londum, ið hava viljað sloppið at verið uppi
í búskaparligu altjóðagerðini, sum verið hevur seinastu 20-30 árini.
Smálond og størri lond við hava staðið í einari støðu, har tey hava
skulað gjørt av antin at siga frá sær nøkur stýringaramboð ella at fáa
lut í teimum fyrimunum, sum meiri opinleiki í búskaparliga samskiftinum við onnur lond ber í sær.
Í nógvum førum hava myndugleikarnir í hesum londum mett fyrimunirnar við at liberalisera heimligar marknaðir fyri arbeiðsmegi, vørur, tænastur og kapital at vera størri enn vansarnar. Myndugleikar í
fleiri av hesum londum hava tó vitað, at stórir trupulleikar kundu
taka seg upp fyri búskaparstýringina, um opinleikin bleiv framdur ov
brádliga. Í sambandi við at geva fíggjarmarknaðirnar fríar skuldi fyrivarni t.d. takast fyri kapitalflýggjan og øvugta trupulleikanum – at
fólk gera ov nógv av at lána pening uttanlands.
Liberaliseringarnar vórðu gjørdar stigvíst, samstundis sum ymsar
tillagingar í heimligu fíggjarmarknaðunum vórðu gjørdar. Í hesari tilgongd vórðu krøvini til fíggjarpolitikkin herd, tí fíggjarmarknaðirnir
nú lagaðu seg alt meira eftir búskaparpolitikkinum og búskapargongdini í einstøku londunum. Vánaligan fíggjarpolitikk í einum landi
við misáliti á langtíðarbúskapargongd, kundu kapitalumsitarar, t.d.
pensjónskassar og peningastovnar nú revsa m.a. við størri rentukravi
móti ríki og øðrum við fíggjartørvi. Misálit á búskaparpolitikkin
kundi nú eisini ítøkiliga vísa seg soleiðis, at peningur nógv meira varð
beindur í tryggari íløgur í øðrum londum.
Fyri at skapa trúvirði á fíggjarmarknaðunum hava myndugleikarnir
í fleiri londum tí lagt bond á seg sjálvar; bæði í fíggjarpolitikkinum
og pengapolitikkinum, undir hesum eisini møguleikan til at skriva
niður egið gjaldoyra sum amboð í búskaparstýringini. Dømi um týðandi tillagingar í hesum viðfangi hava verið:
•
•
•

Nógv kunning um ætlaða og rikna politikkin
Greitt staðfesta ábyrgd fyri fíggjarpolitikki og pengapolitikki
Mark fyri almennari skuld og fíggjarlógarhalli

Búskaparpolitisk stýring · 145

Kapittul 8: Fortreytir
fyri búskaparstýring í
Føroyum
Inngangur
Í arbeiðssetninginum frá landsstýrismanninum í sjálvstýrismálum
verður búskaparnevndin biðin um at:
Lýsa tørvin á fíggjarligum og búskaparligum stýringaramboðum og
skipanum fyri ein sjálvstøðugan føroyskan búskap, undir hesum,
hvat krevst av amboðum, fara Føroyar at verða í gjaldoyrasamgongu við Danmørk.
Nevndin skilir tað sum sína uppgávu at lýsa tørvin á „stýringaramboðum og skipanum“ í makro-búskaparpolitiskum samanhangi og hevur í hesum sambandi gjørt av at avmarka viðgerðina í hesum áliti til
amboð og skipanir viðvíkjandi 1) fíggjarpolitikki og 2) pengapolitikki.
Til eru nógv onnur sløg av politikki aftur at politikkinum, ið er
nevndur omanfyri, sum kunnu sigast at vera týdningarmikil fyri búskapargongdina, og sum í dagligari talu verða roknað sum búskaparpolitikkur. Hetta geldur t.d. vinnupolitikk, sosialpolitikk, skattapolitikk, veðhaldspolitikk, rentuskattapolitikk, bygdamenningarpolitikk,
almennan íløgupolitikk o.s.fr. Men her er talan um politikk-øki, sum
virka á mikro- ella meso-stigi, og sum hvørt sær ikki eru ætlað at stýra
allari búskapargongdini. So ella so kunnu tó øll, ella flestu, av hesum
politikksløgum metast sum undirgreinir í fíggjar- ella pengapolitikki.
Fíggjar- og pengapolitikkur tilsamans ganga í búskaparfrøðini undir
heitinum „generellur búskaparpolitikkur“.
Vanligu búskaparpolitisku málini eru:
1. Búskaparvøkstur – so stóran stutttíðar- og langtíðarbúskaparvøkstur sum gjørligt.
2. Innanhýsis javnvág – her verður serliga hugsað um javnvág á
arbeiðsmarknaðinum, t.e., lítið og einki arbeiðsloysi, og at yvireftirspurningur eftir arbeiðskraft tekur seg ikki upp.
10 – Hvítabók – Fylgibind 1

146 · Hvítabók – Fylgibind 1
3.
4.

Uttanhýsis javnvág – meginreglan er her javnvág á leypandi postum á gjaldsjavna.
Støðugt peningavirði/støðugt príslag/lág inflatión.

Búskaparpolitisku málini standa í andsøgn hvørt við annað, og sannroynd er, at búskaparpolitisku myndugleikarnir í at kalla øllum londum dragast við trupulleikar, sum standast av hesum mótstríðandi
málum. Trupulleikarnir síggjast t.d. í tí, at stórur búskaparvøkstur og
lítið arbeiðsloysi ber í sær inflatión og størri hall (ella minni avlop) á
gjaldsjavnanum, og lítil ella negativur búskaparvøkstur ber í sær arbeiðsloysi, prísfall og avlop á gjaldsjavnanum.
Hetta ger tað neyðugt at meta um búskaparpolitisku málini og síðan at samskipa fíggjar- og pengapolitisku tiltøkini, sum sett verða í
verk.
Føroyski búskapurin er sum kunnugt ein lítil, opin búskapur, sum
meira og meira gerst partur í altjóða búskapinum. Í hesum sambandi
gera bindingar vart við seg, hvørji búskaparamboð kunnu nýtast fyri
at røkka búskaparpolitiskum málum. Við øðrum orðum er rásarúmið
fyri búskaparpolitikki merkt av støðuni hjá føroyska búskapinum í
altjóða búskaparligu skipanini.
Nevndin metir tað tí sum sína høvuðsuppgávu í hesum parti at lýsa
fíggjar- og pengapolitikkin við atliti at:
•
•
•
•
•

Búskaparpolitisku stevnumiðunum
Samskipa búskaparamboð
Rásarúmi fyri føroyskum búskaparpolitikki.
Fíggjar- og pengapolitisku amboðunum, sum eru til taks, ella sum
møguliga kunnu fáast til vega
Grundskipanum og karmum, sum fara at galda fyri búskaparpolitikkin – bæði karmar, sum føroyskir myndugleikar sjálvir
kunnu skapa og karmar, sum løgting og føroyskir myndugleikar
annars lítið kunnu ávirka

Fyri ein part nýtast tær greiningar og tilráðingar um búskaparamboð
og karmar teimum viðvíkjandi, sum nevndin leggur fram, ikki beinleiðis at verða tengdar at ríkisrættarligu støðu Føroya í framtíðini.
Nevndin hevur beinleiðis tikið orðingina í arbeiðssetninginum til
eftirtektar, har víst verður til „tørvin á fíggjarligum og búskaparligum
stýringaramboðum og skipanum fyri ein sjálvstøðugan føroyskan búskap“. Grundarlagið er tí eisini merkt av, at føroyskir myndugleikar
nú eftir avtaluna 10. juni 1998 við ríkismyndugleikarnar í roynd og
veru hava ábyrgdina av føroyska búskapinum.

Búskaparpolitisk stýring · 147

Fíggjar- og pengapolitikkur og samsvarandi amboð lýst í stuttum
Allýsingar – grundleggjandi hugtøkini
Búskaparpolitiska kjakið í Føroyum hevur verið merkt av ógreiðum
skilnaði ímillum tey ymsu sløgini av búskaparpolitikki og tey ítøkiligu
amboð/tiltøk, sum hoyra til teirra. Hetta er ikki at undrast á, tí mangan kunnu tey amboð (ella ítøkiligu búskapartiltøk talan er um), sigast
at hava ávirkan á meiri enn einum búskaparpolitiskum øki. Til dømis
hava amboðini „landskassaveðhald“ og almenn útlán mangan verið
roknað sum fíggjarpolitisk amboð, hóast grundgevast kann fyri, at talan her nógv – ella kanska mest – er um pengapolitisk amboð.
Neyðugt er tí í fyrstu atløgu at neyvlýsa høvuðsmunirnar millum
tey bæði høvuðsøkini í generella búskaparpolitikkinum.
Fíggjarpolitikkur verður rikin við atgerðum, sum ávirka gjaldingar
til tað almenna og frá tí almenna, og umfata soleiðis bæði broytingar
á inntøkusíðuni hjá tí almenna eins og á útreiðslusíðuni. Á inntøkusíðuni er t.d. talan um broytingar í satsum viðvíkjandi skatti og avgjøldum, men broytingar á útreiðslusíðuni fata í høvuðsheitum um
veitingar og útreiðslur av almennari nýtslu og íløgur.
Politiskt tæna broytingar á einstøkum inntøku- og útreiðslupostunum hjá almennu kassunum vanliga samstundis eisini øðrum endamálum enn konjunktur- og stabiliseringsmálssetningum, tí at roynt
verður at ávirka inntøku- og ognarbýtið millum íbúgvar landsins, og
tí at roynt verður at beina tilfang inn á ávís øki, bæði til alternativar
vinnugreinar, útbúgvingarskipan o.a.
Fíggjarpolitiski virknaðurin kemur tó í hesum sambandi fram sum
allur metti virknaðurin á framleiðslu, arbeiðsloysi, príslegu og gjaldsjavnan av øllum einstøku postunum á almennu fíggjarætlanunum.
Fíggjarpolitikkur er við øðrum orðum – og fyrimyndarliga sæð –
roynd myndugleikanna at ávirka framleiðslu, virksemi/arbeiðsloysi,
príslegu og gjaldsjavna fyri at røkka teimum makrobúskaparligu málunum, sum myndugleikarnir hava sett sær.
Pengapolitikkur: Í fyrimyndarligum samanhangi er endamálið við
pengapolitikkinum tað sama sum fyri fíggjarpolitikkin, tí eisini her
verður roynt at røkka makro-málstevnum, sum myndugleikarnir hava
sett sær fyri. Við pengapolitikkinum verður roynt at røkka hesum
málum við at ávirka samfelagsgjaldførið, rentustigið og sum heild, um
tað skal vera lætt og bíligt ella trupult og dýrt at lána pening.3
Sum tað verður víst, verður bæði við fíggjarpolitikkinum og við
3

Pengapolitikkur verður ofta greinaður sundur í pengapolitikk, lánførispolitikk og gjaldoyrapolitikk.

148 · Hvítabók – Fylgibind 1
pengapolitikkinum roynt at ávirka búskaparliga virksemið (t.e. framleiðslu og arbeiðsloysi), gjaldsjavna og prísgongd. Fíggjarpolitikkurin
hevur beinleiðis ávirkan á heildareftirspurningin og soleiðis eisini
beinleiðis ávirkan á búskaparliga virksemið, gjaldjavna og prísgongd,
men pengapolitikkurin virkar vanliga meira óbeinleiðis umvegis fíggingarmøguleikar hjá fyritøkum og húsarhaldum í sambandi við íløgur
og nýtslu.

Búskaparpolitisku amboðini og grundleggjandi trupulleikar í
sambandi av at nýta tey í føroyskari búskaparstýring
Í stuttum kunnu nøkur av týdningarmestu amboðunum, sum føroysku landsmyndugleikarnir í søguligum samanhangi hava havt til
taks, verða lýstir við hesum yvirliti:
Talva 8.1 Fíggjar- og pengapolitisk amboð

Búskaparamboð lýst

Útreiðslur og inntøkur hjá landskassanum,
kommununum
Útlán úr landskassanum og grunnum nær
tengdir at landskassanum
Fígging av halli hjá landskassanum innlendis
ella uttanlands
Lánførisumsiting landskassans, t.d. í smb. við
landskassaveðhald
Eftirlit við lántøku (uttanlands) hjá
kommunum og almennum grunnum og
fyritøkum
Avmarking til atgongd hjá útlendskum
fíggjarstovnum til trygdir í fastari ogn,
t.d. í sambandi við lán frá donskum
realkreditt-stovnum
Áheitan frá landsstýrinum til innlendsku
peningastovnarnar um at áseta rentustigið
Skattliga viðgera kapitalinntøkur og -útreiðslur,
t.d. rentuskattalógina, skattligar frádráttir
í smb. við rentuútreiðslur og rentustudning
Tvungin uppsparing

Fíggjarpolitikkur

Pengapolitikkur

x
x

x
x

(x)

x

x

x

x
x

x
x

x
x

Búskaparpolitisk stýring · 149

Amboðini, sum hava verið nýtt, eru fleiri enn tey, sum nevnd eru
omanfyri. Í stuttum kann tó verða staðfest, at úrvalið av búskaparamboðum, heimastýrismyndugleikarnir hava havt til taks, hevur verið
stórt, og at talan á fleiri økjum hevur verið um sterk búskaparamboð.
Gongdin seinastu tjúgu árini hevur tó verið merkt av, at búskaparligu amboðini ikki hava verið nýtt skynsamliga fyri at røkka vanligu
búskaparpolitisku málstevnunum.
Søguliga hava myndugleikarnir ikki gjørt so nógv við at orða greiðar málstevnur fyri konjunkturstýringina. Dømi eru tó um, at myndugleikar okkara hava sett sær sum mál at reka konjunkturjavnandi
politikk, men hava ikki rokkið hesum málstevnum av ymsum ávum.
Ein høvuðstrupulleikin hevur verið at samskipa nýtsluna við teimum amboðum, sum hava verið til taks. Eitt dømi, sum kann lýsa hesa
støðu er hetta:
Í 1986 helt landsstýrið, at neyðugt var at tátta í búskaparliga. Grundgevingin var ikki tann, at landskassanum tørvaði pening – landskassin
hevði havt lutfalsliga stór avlop síðan 1983/84 – men at hallið á
gjaldsjavnanum var ov stórt. Við hesi grundgeving framdu landsmyndugleikarnir eitt inntriv, sum bar í sær avgjaldshækkingar, har ársprovenu bleiv mett til næstan 200 mió. kr.
Sum heild var tó ikki talan um tálmandi búskaparpolitikk í 1986
og 1987, tí fíggjar- og pengapolitisku amboðini annars vórðu brúkt
ógvuliga ekspansivt. Hetta sást serliga í sambandi við veðhaldsveitan
landsstýrisins, sum í 1986 var 500 mió. kr. og í 1987 400 mió. kr.
Harafturat var talan um týðandi útreiðsluvøkstur hjá landskassanum
í 19874. Soleiðis vóru eisini útreiðslurnar hjá kommununum og
kommunalum felagsskapum. Og soleiðis var eisini við útlánsvirkseminum hjá landskassanum og almennu fíggjarstovnunum, eitt nú Húsaláns-, Menningar- og Ídnaðargrunninum.
Hallið á gjaldsjavnanum minkaði ikki í 1987 (og 1988) borið saman
við 1985 og 1986, men vaks í stórum. Møguleikarnir fyri at røkka javnvág á gjaldsjavnanum gjørdust ikki betri av, at føroysku peningastovnarnir vóru sera ekspansivir í lánveitingum sínum hesi árini5.
Lánveitingina hjá føroysku peningastovnunum kundu føroysku
myndugleikarnir ikki gera so nógv við, tí her var talan um málsøki,
sum eftir heimastýrislógini lógu hjá donskum myndugleikum. Men
donsku myndugleikarnir sum varaðu av, serliga tjóðbankin, vildu ikki
viðgera føroyska búskapin sum serligt pengapolitiskt øki, hóast fleiri
stovnsviðurskifti kundu svara fyri hesum, m.a. tí, at føroyska fíggj4

5

Árið eftir var útreiðsluvøksturin hjá landskassanum 54%, og stóð hetta í andsøgn til
ætlanir landsstýrisins um at tálma búskapargongdina.
Sí búskaparfrágreiðingina hjá Landsbankanum 1999.

150 · Hvítabók – Fylgibind 1
arskipanin var ógvuliga undirment samanborin við donsku fíggjarskipanina, tí at føroysku peningastovnarnir arbeiddu eftir øðrum lógum enn donsku peningastovnarnir, og tí at gamla rentuskattaskipanin
avskeplaði javnvágina millum inn- og útgangandi kapitalstreymarnar.
Tað er trupult at meta um, um danskir myndugleikar hava sæð
lánveitingina sum sín trupulleika í føroysku búskaparstýringini. Í øllum førum er lítið og einki, sum bendir á hetta í teimum frágreiðingum, sum ráðgevandi nevndin hjá forsætismálaráðnum almannakunngjørdi í 1980-árunum, tí ongastaðni eru veruliga lýst og viðgjørd
vandamálini, sum stovnsligi bygnaðurin við innlendsku fíggjarmarknaðunum bar í sær. Í tjóðbankanum var eftir øllum at døma heldur
ikki vilji til at gera nakað við trupulleikan, m.a. tí at hildið var, at
heimastýrið hevði ábyrgdina av konjunkturstýringini í Føroyum.
Givnar fortreytir fyri búskaparpolitikkin
Omanfyri er í stuttum greitt frá grundleggjandi tillagingum í karmunum um búskaparpolitikkin, sum Ísland, Danmørk, Finnland og
onnur lond hava framt í sambandi við at liberalisera vøru-, tænastuog kapitalmarknaðir.
Føroyski búskapurin er eisini drigin upp í at altjóðagera vøru-,
tænastu og fíggjarmarknaðirnar. Men sigast kann ikki, at føroyskir
myndugleikar tilvitað hava framt so umfatandi tillagingar í karmunum
fyri búskaparpolitikkinum, soleiðis sum nógv onnur lond hava gjørt.
Her skal eingin djúptøkin roynd verða gjørd at greiða frá, hví soleiðis hevur verið. Men møguliga hevur føroyska politiska skipanin
ikki verið búgvin til at fremja neyðugu tillagingarnar. Vísast kann eisini á, at týdningarmiklir tættir í tillagingunum í øðrum londum eru
framdir á fíggjarkervinum, og her hevur nógv verið talan um málsøki/lóggávuøki, sum føroyingar ikki hava havt greiða ábyrgd av.
Sum nevnt fyrst í hesum parti, skal Búskaparnevndin lýsa fíggjarlig
og búskaparlig stýringaramboð og skipanir, sum krevjast í einum
sjálvstøðugum føroyskum búskapi. Áðrenn farast kann undir hetta,
er tó neyðugt at gera sær greitt, hvørjar fortreytir so at siga eru givnar
uttanífrá.
Nevndin slúttar sær í hesum viðfangi:
• at føroyskir myndugleikar hava fulla ábyrgd av føroyska búskapinum. Hetta er formliga staðfest á fyrsta sinni undir heimastýrisskipanini í avtaluni frá 10. juni 1998 millum landsstýrið og
donsku stjórnina. Hetta merkir, at tað hereftir verður nógv meira
beinleiðis kredittvirðið hjá landskassanum og soleiðis føroyska
búskpinum sjálvum – og ikki kredittvirðið frá ríkiskassanum –

Búskaparpolitisk stýring · 151

sum verður grundarlagið undir at kredittmeta almennar myndugleikar og onnur í sambandi við framtíðarfígging frá innlendskum
og útlendskum fíggingarkeldum
at føroyski búskapurin framvegis, og kanska enn meira enn nú,
verður integreraður í heimshandilin. Hetta merkir, at trupulleikar
viðvíkjandi javnvágini uttaneftir, t.d. hall á leypandi postum á
gjaldsjavnanum, ikki kunnu loysast við handilsforðingum av ymsum slag
at hildið verður fast við tær kapitalliberaliseringar, sum eru
framdar. Hetta merkir, at føroyingar (og útlendingar við) skulu
hava fult frælsi til at flyta fíggjarognir til Føroya og úr Føroyum.
Hetta merkir eisini, at myndugleikarnir ikki kunnu nýta kapitalforðingar í sambandi við konjunkturstýring, trupulleikar við
gjaldsjavnahalli ella í sambandi við kreppustýring, t.d. tá ið órógv
er á heimliga fíggjarmarknaðinum (kapitalflýggjan)
at gjaldoyraskipanin, sum nýtt verður í Føroyum, framvegis verður ein „currency board-skipan“ ella ein skipan, har gjaldoyrað hjá
øðrum landi ella londum fult út verður nýtt í Føroyum. Hetta
merkir t.d., at myndugleikarnir ikki kunnu nýta seignorage6 sum
fígging hjá tí almenna ella at skriva niður og upp gjaldoyrað sum
amboð í búskaparstýringini. Hóast hesar bindingar viðvíkjandi
gjaldoyraviðurskiftunum galda, so kunnu ymiskir grundleggjandi
spurningar stinga seg upp í framtíðini, sum støða skal takast til.
Roynt verður tí seinni at lýsa teir møguleikar, fyrimunir og vansar, sum kunnu ávirka, hvør gjaldoyraskipan verður brúkt.

•

•

•

Samandráttur
Nevndin heldur, at fyritreytin fyri at reka ein skynsaman búskaparpolitikk í Føroyum longu er løgd við avtaluni millum donsku stjórnina og Føroya Landsstýri 10. juni 1998. Føroysku myndugleikarnir
hava nú alla ábyrgdina av føroyska búskapinum. Hetta geldur tí longu
og verður ikki nógv øðrvísi í einum føroyskum fullveldi.
Føroysku myndugleikarnir hava í fleiri førum havt sterk búskaparpolitisk amboð, men hava ikki nýtt hesi amboð skynsamt. Tað hevur ikki verið greiður skilnaður millum penga- og fíggjarpolitikkin, og
tað hava heldur ikki verið greiðar orðingar fyri konjunkturpolitikkinum. Hetta hevur víst seg á tann hátt, at myndugleikarnir í fleiri
førum hava rikið stimbrandi politikk, tá ið umstøðurnar bendu á tað

6

Seignorage kann allýsast sum munurin millum navnvirðið á einum mynti ella peningaseðli og kostnaðin at gera myntin/seðilin.

152 · Hvítabók – Fylgibind 1
øvugta, og, at teir hava táttað ov harðliga í, tá ið umstøðurnar bendu
á stimbrandi politikk.
Danski tjóðbankin hevur í høvuðsheitum rikið pengapolitikkin fyri
alt tað danska gjaldoyraøkið og hevur ikki lagt í at reka nakran serskildan pengapolitikk fyri Føroyar. Harafturímóti kann heldur ikki
verða sagt, at føroysku myndugleikarnir hava rikið vælgrundaðan og
skynsaman pengapolitikk við teimum amboðum, ið hava verið til
taks, heldur tvørturímóti. Á fíggjarpolitiska økinum hevur fíggjarpolitikkurin millum land og kommunur heldur ikki verið samskipaður.
Føroyski búskapurin er eisini drigin upp í at altjóðagera vøru-, tænastu og fíggjarmarknaðirnar. Men sigast kann ikki, at føroyskir myndugleikar tilvitað hava framt so umfatandi tillagingar í karmunum fyri
búskaparpolitikkinum, soleiðis sum nógv onnur lond hava gjørt.
Pengapolitisku amboðini verða enn færri í framtíðini. Fíggjarpolitikkurin í Føroyum fer tí í framtíðini eisini at vera meiri týðandi búskaparpolitiskt stýringaramboð.

Búskaparpolitisk stýring · 153

Kapittul 9: Búskaparpolitikkur – konjunkturjavnan
Inngangur
Grundgeving hjá búskaparfrøðingum fyri konjunkturpolitikki er
mangan, at ójøvn búskapargongd í sær sjálvari er at rokna sum eitt
„risiko-element“, ið fær íleggjarar til at gera færri og minni íløgur, enn
teir høvdu gjørt undir støðugari viðurskiftum. Hetta ber í sær ein
minni búskaparvøkstur enn undir javnari konjunkturgongd.
Onnur grundgeving, at tað almenna roynir at javna búskapargongdina, snýr seg um sosialu kostnaðirnar í sambandi við búskaparútsveiggj. Ógvislig búskaparlig upp- og niðurgongd rakar ymsu samfelagsbólkarnar ymist og tilvildarliga. Kreppan, sum var fyri fáum árum síðani, er dømi um hetta.
Triðja grundin at føra tilvitaðan konjunkturjavnandi politikk snýr
seg um at varðveita støðugt peningavirði. Føroyski fíggjarmarknaðurin er nú nógv „integreraður“ í altjóða fíggjarmarknaðin, og merkir
hetta, at rentustigið í Føroyum er nær tengt at altjóða rentustiginum.
Lága altjóða rentustigið er bundið at lágari altjóða inflatión. Prísgongdin í Føroyum verður, sum verða man, ávirkað av útlendsku
prísgongdini afturímóti vøruútflutningi og vøruinnflutningi og tænastum. Men prísgongdina ávirka føroyingar eisini sjálvir – og her gera
vanligu búskaparlógirnar um samspæl millum útboð og eftirspurning
vart við seg. Er nógv ferð á búskapinum, er lættari hjá tí, sum selur
arbeiði, vøru ella tænastu, at fáa betri prís.
Nógv ferð á búskapinum merkir vanliga arbeiði til allar hendur –
hetta er at fegnast um, men ávísir trupulleikar kunnu standast av hesum. Við lágum rentustigi og inflatiónsdrívandi innlendskum eftirspurningi er stórur vandi fyri, at uppsparing hjá privatfólkum, fyritøkum, fakfeløgum, almennum stovnum og øðrum minkar í virði.
Hetta eru viðurskifti, sum kunnu hava stórar ávirkanir á ágóðabýtið
millum ymsu samfelagsbólkarnar. Lítið hevur tó higartil verið gjørt
burtur úr evninum í kjakinum um, hvussu búskaparpolitikkurin skal
skipast.

154 · Hvítabók – Fylgibind 1

Broytingar í karmunum um makro-politikk seinnu árini
Grundgevingarnar fyri konjunkturpolitikki snúgva seg, sum vit síggja
tað her, um at røkja langtíðaráhugamálini hjá húsarhaldum og fyritøkum sum heild. Ein trupulleiki í føroyskum politikki, sum í flestu
demokratisku londunum, er, at stórt trýst verður lagt á einstaka
politikkaran at loysa stutttíðartrupulleikar hjá veljarum. Politiska og
búskaparliga skipan okkara hevur verið soleiðis háttað, at tað er „opportunt“ hjá politiska valdinum at taka minni ella ov lítið inn í skatti
ella at lata útreiðslur hjá tí almenna vaksa í løtuni, hóast hetta í longri
tíðarbil kann bera í sær, at almenna fíggarstøðan og búskapurin sum
heild krevja harða tvungna tillaging.
Ein stórur trupulleiki í Føroyum hevur eisini verið, at búskaparpolitikkurin viðhvørt hevur verið konjunkturviðgangandi í ólukkumát. Útreiðsluvøkstur og skattalættar eru framdir, tá ið landskassin
hevur verið væl fyri fíggjarliga, t.e. undir hákonjunkturi, og tískil eisini, har húsarhald og fyritøkur sum heild hava nýtst minst „hjálp“ úr
almennu kassunum.7
Ein grundleggjandi spurningur er tí, hvussu føroyingar tryggja, at
langtíðaráhugamálini fáa betri umstøður at gera vart við seg, tá ið
politisk inntriv verða gjørd.
Áðrenn komið verður nágreiniligari inn á henda spurning, skal tó
fyrst vera víst á týdningarmiklar stovnsligar ábøtur, sum framdar eru
seinnu árini, og sum kunnu sigast at stuðla upp undir langtíðaráhugamálini í búskaparpolitikkinum.
Stýrisskipanarlig viðurskifti (undir hesum juni 98-avtalan)
Í álitinum um stýrisskipanarligu viðurskifti Føroya, almannakunngjørd í desember 1993, varð víst á, at Føroyar høvdu eina ótíðarhóskandi stýrisskipan. Í staðin fyri at valdið vanliga var tríbýtt millum lóggevandi, útinnandi og dømandi myndugleikar, so var vald føroyinga
tvíbýtt soleiðis at skilja, at dømandi valdið lá hjá óheftum dómstólum, men eingin greiður skilnaður var millum lóggevandi og útinnandi
valdið. Vantandi skilnaðurin millum lóggevandi og útinnandi valdið
var eisini í sambandi við fíggjarmál, undir hesum eisini búskaparpolitikkin. Annar trupulleiki var, at eingin greið ábyrgd fyri búskapinum
sum heild, lá hjá nøkrum stovni, tí nógv ráð, nevndir, eisini løgtingsnevndir, og landsstýrið virkaðu sum útinnandi myndugleiki, tó ikki
við yvirskipaðari samskipan.

7

Víst verður í hesum sambandi til fylgiskjal A: Búskaparfrágreiðing Landsbankans fyri
1999.

Búskaparpolitisk stýring · 155

Ábyrgdarbýtið fyri búskaparpolitikkin innanhýsis í landsstýrinum
var eisini ógreitt, tí landsstýrismenninir tóku avgerðir undir felags
ábyrgd.
Týdningarmikil broyting varð gjørd viðvíkjandi hesum viðurskiftum við løgtingslóg nr. 103 frá 26. juli 1994 um stýrisskipan Føroya.
Við hesi lóggávu varð greiðari skilnaður gjørdur millum lóggevandi
og útinnandi myndugleikarnar. Í stýrisskipanarlógini og í fylgilóg um
ábyrgd landsstýrisins varð somuleiðis greitt ábyrgdarbýti gjørt millum landsstýrismenninar, soleiðis at einstaki landsstýrismaðurin nú
hevur ábyrgd av at fyrisita málsøki, ið liggja hjá honum. Ábyrgdin fyri
útinnandi partinum av búskaparpolitikkinum sum heild, skuldi eftir
hetta ligið hjá landsstýrismanninum í fíggjarmálum.
Játtanarskipan landsins
Í 1996 setti landsstýrið eina nýggja játtanarskipan í verk fyri landskassan. Endamálið við hesari nýggju skipan er at skapa fortreytir fyri
einari úrslitagóðari búskaparstýring. Grundarlagið undir játtanarskipanini er, at útreiðslur og inntøkur verða játtaðar hvør sær, bruttomeginreglan. Inntøkuvøkstur heimilar tí ikki samsvarandi útreiðsluvøkstri.
Fyri landsstýri og løgting hevur hetta m.a. borið í sær, at fíggjarlógaruppsetingin er vorðin munandi greiðari, soleiðis at hvør landsstýrismaður betur sær, hvussu peningurin verður nýttur, og kann
somuleiðis føra játtanareftirlit á sínum øki. Skipanin hevur nakrar
greiðar formligar reglur um, hvussu landsskassin kann disponera. Føroya Gjaldstova umsitur landsins fíggjarstýringarskipan.
Landsbankin – pengapolitikkur
Landsbankin varð stovnaður í 1988 og fór av álvara undir sítt virksemi í 1992 eftir broytingar í landsbankalógunum. Í landsbankalógini, sum varð viðtikin longu í 1978, staðfesti løgtingið á fyrsta
sinni ábyrgd fyri, hvussu makrobúskaparligi politikkurin í Føroyum skuldi verða útintur. Í endamálsorðingini verður sagt, at bankin skal „vera við til at røkja samfelagslig áhugamál við tí í hyggju
at varðveita trygg fíggjarviðurskifti í Føroyum og eina javna útbygging av føroyska samfelagnum“. Amboðini, sum stovnurin hevur havt fyri at røkka konjunkturmálsetningunum hava tó verið
avmarkað.
Á onkrum øki kann stovnurin tó vera við til makrobúskaparliga
stabilisering. Landskassin hevur síðan lógarbroytingarnar í 1992 verið
bundin til at hava gjaldførisreservur í Landsbankanum, sum í minsta
lagi skulu vera 15% av BTÚ. Sjálvt um slík gjaldførisreserva ikki er serliga

156 · Hvítabók – Fylgibind 1
stór, tá ið hugsað verður um konjunkturútsveiggj í søguligum samanhangi, so kann skipanin elva til, at neyðug tillaging við búskaparpolitikkinum verður framd nakað fyrr í konjunkturniðurgongd enn áður.
Landsbankin leggur tað gjaldførið, sum hann hevur atgongd til, t.e.
gjaldførið hjá megin-almenna sektorinum, við atliti at innlendsku
gjaldførisviðurskiftunum, gjaldføristørvinum hjá landskassanum, avkasti og váða. Í hákonjunkturinum sum er, er ein týdningarmikil málstevna hjá Landsbankanum, at gjaldførið hjá megin-almenna sektorinum – ein upphædd, sum svarar til góð 20% av BTÚ – ikki eigur at
verða løgd í Føroyum, sum gjørt var undir seinasta hákonjunkturi,
men í útlondum.
Onnur stovnslig tillaging viðvíkjandi pengapolitikki, snýr seg um
broyting í tí siðvenju, sum verið hevur fram til kreppuna. Vanligt var,
at landsstýrið og løgtingið nýttu nógv útveljandi ikki-marknaðartillagandi pengapolitisk amboð. Hetta varð gjørt við landskassaveðhaldum og beinleiðis útlánum úr landskassanum og almennum grunnum.
Hesi amboð vórðu nýtt á slíkan hátt, at úrslitið varð, at vanligu viðurskiftini millum lángevara og lántakara gjørdust ógreið. Samanhang var
ikki millum íløguvandan og ta rentu, sum íleggjari skuldi gjalda, tí tað
almenna kom uppí sum millumlið millum fíggingarkeldu og íleggjara
við í stórum at taka tapsvanda á seg. Av tí var týðandi leikluturin hjá
fíggjarstovnunum at gera kredittmetingar í sambandi við sjálva
verkætlanina – og ikki tað almenna – í mongum førum trokaður til
viks. Úrslitið gjørdist „inoptimal resursuallokering”.
Lógir, sum heimila, at landskassin verður bundin við veðhaldum og
útlánum, eru í nógvum førum settar úr gildi. Somuleiðis eru útlánini
og veðhaldini minkað nógv seinnu árini, og tykist, at nýggj siðvenja
hevur tikið seg upp, har politiska valdið letur tað standa til íleggjara
og kapitalmidlara sjálvar at loysa spurningin, um ein íløguætlan skal
setast í verk ella ikki.
Henda nýggja siðvenja er, um hon heldur fram, týdningarmikil fyri
komandi búskaparliga niðurgongd. Tí afturímóti sum áður, har ógvuliga stóri parturin av kredittváðanum var miðsavnaður hjá teimum
báðum grundleggjandi samfelagsstovnunum, landskassanum og peningastovnunum, so er støðan nú ein onnur. Fleiri búskapareindir
koma at bera eitt búskaparligt afturstig, skuldi tað komið, og kann
hetta eisini gera, at tillaging ikki má verða so ógvislig, sum tá ið
kreppan var fyrst í 1990-árunum.
Vinnulóggávan
Vinnulóggávan er nútímansgjørd á týðandi økjum. Tað, sum her kann
vera týdningarmikið fyri konjunkturgongdina er, at lóggávan elvir til

Búskaparpolitisk stýring · 157

herd krøv til fyritøkurnar um roknskapargerð og at almannakunngera.
Lóggávan krevur eisini, at leiðslur í fyritøkunum skulu taka ávís „stig“,
um partapeningurin minkar niður um ávíst mark. Somuleiðis er lóggávan viðvíkjandi fíggjarvirksemi nútímansgjørd, og er nú nærum alt
lógarverkið ájavnt við samsvarandi regulering í Danmørk og EU.
Onkur øki, sum kunnu vísa seg at gerast týdningarmikil í Føroyum,
eru tó enn ikki lógarskipað. Hetta geldur t.d. íløgueiningar8 og realkredittfeløg.9
Lógarábøturnar hækka informatiónsstigið viðvíkjandi virkseminum
hjá vinnulívi og fíggjarfyritøkum. Tí verða vandatekin fyrr sjónlig hjá
teimum, ið taka avgerðir um nýtslu, íløgur, fígging o.a.10
Sjálvvirkandi konjunkturjavnarar11 – ALS
Búskaparástøðið sigur, at skattaskipanin og almannaveitingar kunnu
vera sjálvvirkandi konjunkturjavnarar.
Um løgtingið ikki broytir skatta- og avgjaldssatsir, so elvir hækkandi
innlendskur eftirspurningur til størri tálmandi trýst á tað privata. Er
talan um progressiva skattaskipan veksur lutfalsliga skattatrýstið á Aog B-inntøkur eisini. Øvugta dømið er eisini galdandi.
Lógarbundnar útreiðslur, serliga í almannaverkinum, virka konjunkturjavnandi á sama hátt. Arbeiðsloysisskipanin (ALS) er nýskapan við tað, at lagt verður upp fyri niðurgongd, tá ið arbeiðsloysið er
lítið. Heildarbúskaparliga átti henda skipan at virkað konjunkturjavnandi; í royndum hevur skipanin higartil fyri ein part virkað konjunkturviðgangandi, tí inngjøldini til skipanina byrjaðu og hækkaðu undir
konjunkturniðurgongd, og nú seinnu árini við konjunkturuppgongd
eru gjøldini lækkað.

8
9
10

11

Danskt málsøki.
Sermál síðan 1948.
Chr. Sørensen: „Disse reformer nævnes her, eftersom de må formodes at virke stabiliserende i makroøkonomisk henseende, fordi faresignaler bliver synligere på et tidligere
tidspunkt end førhen som følge af rapporteringskrav til aktieselskaber og andre, og
fordi „indhug“ i selskabernes aktiekapital tvinger virksomhedsledelserne til at indlede
visse procedurer. Dette var ikke tilfældet i 1980´erne, hvor konkursloven – populært
sagt – var sat ud af kraft på Færøerne .“
Fakheitið á donskum er „automatiske stabilisatorer“.

158 · Hvítabók – Fylgibind 1

Fíggjarpolitikkurin – skipanir, ið betur tryggja langtíðarbúskaparlig
áhugamál
Strategiskar hugleiðingar
Nevndin heldur, at høvuðsamboðið í konjunkturstýringini er fíggjarpolitikkurin. Hetta er sama niðurstøðan, sum flest øll smá, framkomin lond eisini eru komin til.
Høvuðsgrundin, at pengapolitikkurin ikki longur hjá smáum londum kann nýtast í konjunkturstýringini, er – sum áður nevnt – tengd
at at altjóðagera fíggjarmarknaðir. Har føroyskir myndugleikar hava
kunnað ávirkað búskapargongdina við pengapolitiskum amboðum,
eru vansarnir eftir sannføring nevndarinnar væl størri enn fyrimunirnir. Talan hevur verið um avlagandi amboð, eitt nú í sambandi við
almennar útlánsskipanir og veðhald, sum eisini hava borið í sær
óhepnan miðsavnaðan váða hjá fáum samfelagsstovnum. Hesi amboð
eiga framvegis – um yvirhøvur – at verða nýtt við ógviliga stórum
varsemi og ógvuliga avmarkað. Onnur pengapolitisk amboð – eitt nú
at stýra almennum gjaldføri og menna innlendskar fíggjarmarknaðir
– kunnu verða gagnlig í allari búskaparstýringini, men eru ikki at
meta sum sterk konjunkturamboð. Hesi amboð kunnu tó eisini stuðla
upp undir fíggjarpolitikkin og gera sítt at langtíðarstabilisera búskapin.
Fíggjarpolitikkurin verður, sum nevnt, at rokna sum høvuðsamboðið í yvirskipaðu búskaparstýringini. Og høvuðsspurningurin, vit
kunnu seta okkum, er tí, hvussu føroyingar tryggja holla búskaparstýring við hesum amboði. Ella meiri nágreiniliga kunnu vit seta
spurningin:
Hvussu kunnu umstøðurnar fyri at leggja til rættis fíggjarpolitikkin,
lagast soleiðis, at langtíðaráhugamál sleppa at muna fram um stutttíðaráhugamálini?
Hetta er spurningur, sum ikki bara føroyingar hava sett sær, men
eru hetta viðurskifti, sum hava havt drúgva viðgerð í mongum demokratiskum londum. Í frágreiðingini hjá IMF, World Economic Outlook,
mai 1996 verður evnið eisini viðgjørt, og her verður greitt frá
grundunum til nútíðar fíggjarpolitiskar trupulleikar við hesum orðingum:
„First and foremost has been the growth of public pensions, social spending, and other
transfers. In most cases, governments have found it easier to increase recenues to try
to cover these spending increases, or to allow deficits to widen, than to tackle underlying problems. In some cases, this spending growth has been related to the

Búskaparpolitisk stýring · 159
transformation of targeted social safety nets into universal benefits. A particular
problem has been that as well-intentioned social support have become more generous
and widely available, the number of beneficiaries has increased sharply. Special
interst lobbying has compounded these problems and made reform extremely difficult.
Indeed, these problems have led democracies, which seem to have intrinsic difficulties
in saying no to well-organized groups, to search for new policy approaches.“12

At loysa hesar trupulleikar hava mong lond roynt at seta ymsar
strategiir í verk; krav um javnvág á fíggjarlóg, fiscal responsility act,
konvergenskrøv, stabilitetssáttmála og tílík mál og hugskot eru vorðin
bygd inn í grundlóg og stjórnarligar skipanir.
Ymist er, hvussu hetta hevur eydnast. Dømi eru um lond, sum
hava sett ógviliga strangar løgfrøðiligar bindingar á fíggjarpolitikkin,
og kortini hevur tað ikki eydnast at tryggja ábyrgdarfullan fíggjarpolitikk, men væl linari stovnsligar bindingar, løgfrøðiliga, í øðrum
londum hava eydnast lutfalsliga væl.
Nevndin hevur viðgjørt tvær grundstrategiir at tryggja langtíðaráhugamál í fíggjarpolitikkinum:
1.
2.

Stovnsligar bindingar á fíggjarpolitikkin
Ábøtur á skipanir og bindingar sum eru, sum politiska valdið
sjálvt leggur á seg

Ad 1. Hugskot í hesum viðfangi hava verið formligar bindingar í
stýrisskipan (ella møguliga grundlóg) á fíggjarpolitikkin. Dømi um
bindingar, sum frammi hava verið, eru:
•
•
•

12

Forboð fyri, at landskassin (tað almenna) kann taka upp lán at
fíggja útreiðslur
Skuldarmark: Tað almenna má ikki skylda meiri enn x%, borið
saman við BTÚ
Fakligt politiskt óheft konjunkturráð við heimildum yvir ávísum
fíggjarpolitiskum amboðum. Ítøkiligt amboð hjá slíkum ráði
kundi verið heimild til at krevja inn generellan skatt til landskassan. Dømi um at nýta slík amboð kundi verið hetta: Landsstýrið/løgtingið fremur stimbrandi tiltak við avgjaldslækkingum
og útreiðsluvøkstri. Konjunkturráðið ger vart við, at tiltøkini eiga
at vera nevtraliserað, tí nóg stór ferð er á búskapinum. Politisku
myndugleikarnir taka ikki áheitanina til eftirtektar. Konjunktur-

IMF, World Economic Outlook, may 1996, Focus on Fiscal Policy, síða 47.

160 · Hvítabók – Fylgibind 1
ráðið hækkar tískil „konjunkturskattin“, sum er proportionalskattur á alla persónsinntøku, við einum satsi, sum ráðið heldur
tálmar innlendska eftirspurningin á leið líka nógv, sum politisku
tiltøkini stimbra búskapin.
Nevndin heldur ikki, at grundstrategiin viðvíkjandi stjórnarligum
bindingum í fíggjarpolitikkinum er verd at fylgja. Høvuðstrupulleikar
eru, at strategiin kann lastast fyri at vera ódemokratisk. Harafturat
kann vísast á, at strategiin byggir á misálit á politikararnar og politisku
skipanina sum heild, við at birta uppundir, at politikararnir skulu lata
lóggávuvald og útinnandi vald frá sær í sambandi við fíggjarpolitisku
karmarnar.
Vandi er eisini fyri, at strategiin forfjónar tær ábøtur viðvíkjandi
greiðari at staðfesta ábyrgd fyri heildarbúskapinum, sum longu er
framd í stýrisskipanini og í juni 98-avtaluni. Niðanfyri skal tí verða
komið nágreiniligari inn á tær ábøtur, sum kunnu verða gagnligar í
samsvari við strategi 2: Ábøtur á verandi skipanir og bindingar, sum
politiska valdið sjálvt leggur á seg.
Fíggjarpolitikkurin – ábøtur á verandi mannagongd
Ábyrgdin av fíggjarpolitikkinum og at samskipa fíggjarlógararbeiðið
liggur formliga hjá landsstýrismanninum í fíggjarmálum. Fíggjarlógin
fyri eitt álmanakkaár verður til á tann hátt, at landsstýrismaðurin í
fíggjarmálum leggur eitt fíggjarlógaruppskot fyri løgtingið 1. oktober
árið fyri. Síðan eru til fíggjarlógaruppskotið tríggjar løgtingsviðgerðir,
áðrenn endaliga fíggjarlógin verður samtykt – í seinasta lagi 31. desember árið fyri. Løgtingið kann við viðgerðum sínum samtykkja
broytingar í fíggjarlógaruppskotinum ella samtykkja framlagda fíggjarlógaruppskotið til fíggjarlóg.
Fíggjarlógaruppskotið verður gjørt í Fíggjarmálastýrinum. Landsstýrismaðurin í fíggjarmálum stýrir arbeiðinum. Hetta arbeiðið byrjar
við karmasamráðingum við hinar landsstýrismenninar í februar/mars
mánaði. Landsstýrismaðurin í fíggjarmálum hevur í fyrstu atløgu ein
innleiðandi fund við hvønn einstakan landsstýrismann. Á hesum
fundum leggur hvør landsstýrismaður sínar umbønir og raðfestingar,
í rakstrinum á sínum málsøki fram fyri landsstýrismannin í fíggjarmálum. Eftir innleiðandi fundirnar viðger landsstýrimaðurin tilfarið
og kemur fram til heildarútreiðsluvøksturin.
Tá ið landsstýrismaðurin í fíggjarmálum hevur viðgjørt tilfarið,
leggur hann eina ætlan. Í hesum sambandi verður mett um alla búskaparstøðuna í landinum, og mett verður um tørvin á teimum ymsu
málsøkjunum. Landsstýrismaðurin í fíggjarmálum ger eftir hesum

Búskaparpolitisk stýring · 161

eina niðurstøðu um, hvat ið er ráðiligt, skulu heildarútreiðslurnar
vaksa, minka ella standa í stað.
Landsstýrismaðurin í fíggjarmálum leggur síðan á landsstýrisfundi
eitt uppskot til karmar fram fyri hinar landsstýrismenninar. Tá allir
landsstýrismenninir eru samdir um uppskotið til karmar, skriva teir
undir uppskotið. Allir landsstýrismenninir skulu nú hvør sær saman
við sínum stýrum fáa uppskotið til karmar at ganga upp. Seinni koma
landsstýrismenninir, hvør sær, so aftur til landsstýrismannin í fíggjarmálum. Hetta plagar at vera í august mánaði. Samráðingar millum
landsstýrismannin í fíggjarmálum og hinar landsstýrismenninar kunnu
nú gerast bæði drúgvar og torførar – alt eftir hvussu landsstýrismenninir hava hildið uppskotið til karmar, ið teir sjálvir hava undirskrivað.
Síðan verður farið undir at raðfesta løgurnar á hvørjum málsøki sær.
Henda mannagongd at gera fíggjarlógaruppskotið er nýggj og er
komin saman við nýggju stýrisskipanarlógini. Mannagongdin var
fyrstu ferð brúkt í 1996. Einastu veruligu evstamørk eru, at fíggjarlógaruppskotið skal verða lagt fram fyri løgtingið 1. oktober, og at
fíggjarlógin skal vera samtykt innan 1. januar fíggjarlógarárið. Landsstýrismenninir hava nú hvør sítt málsøki og leggja ikki upp í raksturin hjá hvør øðrum.
Meðan fíggjarlógaruppskotið verður gjørt, og áðrenn uppskotið
verður lagt fram fyri løgtingið, eru tað mestsum bara landsstýrismenninir, ið hava innlit í, hvønn fíggjarpolitikk ætlanin er at reka
komandi árið. Andstøðupolitikararnir vita mestsum einki, og almenningurin fær einki at vita, fyrr enn fíggjarlógaruppskotið verður lagt
fram.
Tað er, sum sagt, landsstýrismaðurin í fíggjarmálum, ið hevur formligu ábyrgdina av rikna fíggjarpolitikkinum. Landsstýrismaðurin í
fíggjarmálum hevur í løtuni sera góðar møguleikar at reka ein ekspansivan fíggjarpolitikk, sjálvt um konjunkturarnir í samfelagnum tala
fyri, at tað eigur at verða rikin ein kontraktivur fíggjarpolitikkur. Tað
stendur í samgonguskjalinum, at hetta landsstýrið skal arbeiða fyri
skatta- og avgjaldslækkingum hetta valskeiðið. Landsstýrismaðurin í
fíggjarmálum kann tí bara reka ein kontraktivan fíggjarpolitikk við at
tálma almennu útreiðslunum. At minka útreiðslurnar er sera torført,
tá hugsað verður um, at samfelagið kemur úr einari kreppu, og almenna útreiðslugrundarlagið varð tillagað og minkaði nógv kreppuárini.
Eitt annað, ið sum heild ger tað torført at føra ein yvirskipaðan
fíggjarpolitikk í Føroyum, er, at einki samsvar er ímillum fíggjarpolitikkin hjá kommununum og fíggjarpolitikkin hjá landinum. Kommunurnar kunnu í prinsippinum reka ein ekspansivan fíggjarpolitikk,
og landið rekur ein kontraktivan fíggjarpolitikk, og øvugt. Skatta11 – Hvítabók – Fylgibind 1

162 · Hvítabók – Fylgibind 1
inntøkurnar hjá kommununum tilsamans eru næstan líka høgar sum
skattainntøkurnar hjá landinum. Kommunurnar kunnu sostatt í
prinsippinum nevtralisera fíggjarpolitikkin hjá landinum.
Nevndin mælir tí til, at broytingar verða gjørdar í fíggjarpolitiska
arbeiðinum. Hetta er fyri at tryggja:
•
•
•
•

Trúvirði á yvirskipaða fíggjarpolitikkin
Gjøgnumskygni
Samanhang millum ætlan og útinning
Samskipan við eftirspurningarávirkan frá landskassanum, kommunum og øðrum almennum búskapareindum

Mælt verður til, at ein mannagongd í fýra stigum viðvíkjandi fíggjarlógararbeiðnum verður sett í verk. Størsta broytingin er eitt løgtingsorðaskifti um fíggjarpolitikkin, og at kommunur og almennir stovnar
verða drigin upp í fíggjarpolitikkin, undir hesum kommunalir felagsskapir og almenn partafeløg. Mannagongdin kann fult ella partvíst
gerast soleiðis:
1. stig. Arbeiðið fram móti fíggjarpolitiskum karmi fyri næsta fíggjarár
byrjar við aðalorðaskifti á tingi í februar/mars í árinum, sum er. Evnið
í hesum aðalorðaskifti er makrobúskaparliga støðan og útlitini hesum
viðvíkjandi. Tingið eigur við hesi viðgerð at gera niðurstøðu um,
hvussu yvirskipaði fíggjarpolitikkurin næsta ár eigur at vera. Við øðrum orðum eigur tingið at taka støðu til, um tað almenna eigur at
virka fyri, at meiri ferð kemur á búskapin, um fíggjarpolitikkurin eigur at virka tálmandi, ella um hann eigur at verða nevtralur.
Skotið verður upp, at aðalorðaskiftið í høvuðsheitum bara eigur at
snúgva seg um heildarbúskaparligu viðurskiftini, og at stovnar og fakfólk, ið takast við hesi viðurskifti, verða kallað inn til hoyringarumfar.
Skotið verður somuleiðis upp, at aðalorðaskiftið viðger úrslit av rating-viðgerð av almenna sektorinum, sum altjóða viðurkendur ratingstovnur ger fyrst í árinum.
Rating viðvíkjandi partríki, landspørtum og býum eru vanlig fyribrigdi úti í heimi. Talan er her um fakligan stovn, sum óheftur
„góðskumetir“ almenna sektorin (og búskapin sum heild). Týdningarmikil viðurskifti, sum slík rating kemur at lýsa eru:
•

Kredittvirðið hjá almenna sektorinum og búskapinum sum heild
– í hesum sambandi eisini, hvussu almenni sektorurin kann
troyta kredittvirðið hjá ríkiskassanum

Búskaparpolitisk stýring · 163

•
•

Kanna, hvørjar politiskar skipanir og hvørji tiltøk verða sett í
verk, um búskapurin verður fyri afturstigi
Meta um rikna búskaparpolitikkin

Tingið eigur tó ikki í aðalorðaskiftinum at taka støðu til, hvussu búskapartálman ella stimbran ítøkiliga skal verða framd í verki. Hetta
er spurningur, sum verður viðgjørdur í 2. og 3. stigi.
2. stig er at áseta fíggjarpolitiskan karm um allan almenna sektorin,
t.e. land, kommunur og almennir stovnar. Soleiðis verður ein samsvarandi fíggjarpolitikkur tryggjaður fyri land og kommunur. Landsstýrismaðurin í fíggjarmálum ger hetta í mars/apríl mánaði.
3. stig eru samráðingar millum landsstýrismannin í fíggjarmálum og
kommunurnar, um hvussu fíggjarpolitiski karmurin millum land og
kommunur skal verða býttur. Landsstýrismaðurin kann sjálvandi ikki
samráðast við hvørja einstaka kommunu sær, men við ein kommunufelagsskap, ið hevur mandat úr øllum kommununum. Ein slíkur felagsskapur eigur møguliga at verða stovnaður við lóg. Samráðingarnar
verða í apríl-juli, og samstundis sum samráðingarnar eru við hinar
landsstýrismenninar. Tá ið tað er lagt fast, hvussu karmarnir verða
býttir, er tað kommunufelagsskapurin, ið skal samráðast við tær einstøku kommunurnar.
4. stig er at leggja fram og viðgera fíggjarlógaruppskot og fíggjarkarmar
hjá kommununum. Hetta verður gjørt 1. oktober eins og nú.
Eisini verður skotið upp, at leggur ein løgtingslimur ella landsstýrismaður lógaruppskot fyri tingið, so skal verða víst á, hvat árin uppskotið hevur á heildarbúskapin.
Í sambandi við fíggjarlógararbeiði í Nýsælandi hava politisku
myndugleikarnir gjørt eina reglugerð, sum skal tryggja størri gjøgnumskygni og ein støðugan búskaparpolitikk. Reglugerðin, sum hevur
staðið í IMF-World Econocmic Outlokk, mai 1996 er endurgivin niðanfyri:
Fíggjarlig reglugerð hjá Nýsælandi
Tann fíggjarliga reglugerðin hjá Nýsælandi (New Zealand´s Fiscal
Responsibility Act) sum varð viðtikin í 1994, umboðar eitt nýskapandi
tiltak fyri skynsaman fíggjarpolitikk.

164 · Hvítabók – Fylgibind 1
Ætlanin er, at reglugerðin skal gera tað møguligt at gjøgnumskoða
fíggjarlig-, búskaparlig- og onnur tiltøk frá stjórnini:
at tryggja eina óhefta meting og skráseta fíggjarpolitikkin,
at lætta um parlementariskar og almennar kanningar viðvíkjandi
fíggjarætlanum og
at stimbra undir eina miðvísa langtíðarfíggjarætlan.
Til hesi endamál staðfestir reglugerðin ábyrgdarfult fíggjarlógararbeiði
og fatar eisini um mátingar, sum skulu gera upplýsingarnar viðvíkjandi fíggjarlógini betri.
Meginreglurnar í tí ábyrgdarfulla fíggjarpolitikkinum (sum tilskilað
í reglugerðini) fata m.a. um eitt skynsamt grundarlag undir ríkisskuldini við at hava avlop á fíggjarlógini og at halda fast um eitt skynsamt grundarlag undir ríkisskuldini við at javna fíggjarlógina so við
og við soleiðis, at tað alla tíðina er javnvág ímillum avlopið á fíggjarlógini og so ríkisskuldina:
at fáa og halda fast um nøktandi uppsparing í ríkiskassanum til
at standa ímóti við í ringum tíðum
skilagóða stýring í teimum fíggjarligu og rakstrarligu váðunum,
sum koma. Her verður eisini roknað við ójavnum í pensjónsskyldum
fremja útreiðslupolitikk samsvarandi skattainntøkunum (soleiðis
at útreiðslurnar ikki fara út av lagi borið saman við skattainntøkurnar)
Reglugerðin sleppur sostatt uttan um teir trupulleikar, ið koma, tá ið
fíggjarlógin ikki verður hildin.
Kravið um, at skattaprosentið skal vera støðugt og til at siga
frammanundan, tryggjar, at fíggjarpolitikkurin verður langtíðar, og at
møguligt er at gera ætlanir fyri tær fíggjarligu skyldurnar frameftir.
Reglugerðin krevur eisini, at stjórnin setur út langtíðar og stutttíðarmál fyri fíggjarpolitikkin, sum er samsvarandi meginreglunum í
reglugerðini. Hóast hetta, so loyvir hon í ávísum førum stjórnini at
bróta meginreglurnar stutta tíð, men bara um stjórnin kann greiða frá
og rættvísgera hesi undantøk. Stjórnin skal eisini greiða frá, hvussu
og nær hon ætlar at venda aftur til meginregluna. Stjórnin hevur til
dømis sett ta skynsomu almennu ríkisskuldina til at vera niðan fyri
30% av bruttotjóðarúrtøkuni í stutta tíð og 20% í longri tíð.
Reglugerðin økti eisini virðið á teimum upplýsningum, ið komu út
um teir almennu fíggjarpostarnar. Eitt stórt framstig var, at almennu
roknskapirnir og fíggjarætlanir skulu fylgja somu treytum sum í tí
privata sektorinum, t.d. at halda skilagóðan roknskaparsið o. s. fr.
Broytingin í roknskaparsiði gjørdi, at farið varð frá kontantum bók-

Búskaparpolitisk stýring · 165

haldi til ein leypandi roknskap, har eisini ein konsolideraður roknskapur varð gjørdur fyri alt ríkið, “The crown”, sum umfatar sjálva
stjórnina, tjóðbankan, almennar fyritøkur og aðrar almennar stovnar
og ognir. Ein standardroknskapur fyri alt ríkið líkist nú einum vanligum konsernroknskapi hjá feløgum, ið eru skrásett á partabrævamarknaðinum og tískil hava lógargivnar upplýsingarskyldur.
Ríkisroknskapirnir vísa eina fíggjarstøðu, eitt rakstarúrslit, eitt
gjaldførisyvirlit og notur, ið nágreiniliga lýsa skyldur og møguliga
kendar váðar, sum kunnu vera fyri framman.
Fleiri frágreiðingar verða nú oftari gjørdar og fata m.a. um eina
árliga fíggjarætlanarfrágreiðing, ið lýsir ta fíggjarligu strategiina hjá
stjórnini (har vera tey hættisligastu punktini viðgjørd við atliti at
teimum næstu tíggju árunum), ein hálvárlig dagføring um ta búskaparligu og fíggjarligu støðuna, dagføra fíggjarstøðuna um árslok í fíggjarárinum, somuleiðis ein búskaparlig og fíggjarlig dagføring, fyri hvørt
val til parlamentið og dagførdar mánaðarroknskapir fyri fíggjarárið til
dagin í dag.
Tær dagførdu frágreiðingarnar framskriva eisini inntøkur og útreiðslur trý ár fram og lýsa eisini teir sannlíkastu váðarnar fyri framman.
Hesar leypandi frágreiðingarnar skulu tryggja, at ein og hvør broyting í ríkisfíggjarstøðuni skjótt skal út til almenningin, her eisini roknað uppí partabræva- og virðisbrævamarknaðurin.
Tað er ikki longur gjørligt at skumpa ella fjala yvirnýtslur og meirkostnaðir frameftir. Er ov nógvur peningur brúktur, ella eru skeivleikar í rakstrinum, sæst hetta beinanvegin í mánaðarroknskapinum
sum ein vøkstur í peninganýtsluni. Verða ætlanirnar ikki hildnar, sæst
tað eisini í fíggjarstøðuni sum ein minking í almennu ognunum. At
selja almennar ognir broytir onki, tí tær ávirka ikki fíggjarstøðuna.
(Almennu úrslitini kunnu ikki gerast betri við at selja ognir, hetta
ávirkar ikki úrslitið í roknskapinum).
Peninganýtsla verður víst í roknskapinum beinanvegin, peningur er
nýttur (dagmerkt). Á henda hátt er tað ikki gjørligt at leggja pening
niðurfyri.
Avgerðir, sum økja um fíggjarligu skyldurnar, verða vístar soleiðis,
at eginpeningurin í roknskapinum minkar samsvarandi.
Nýsælendska fíggjarstøðan fyri 1994/95 (sí talvuna niðanfyri) vísir
hvørji tøl, ið verða víst sambært tí nýggju reglugerðini. Har standa
upplýsandi tøl, sum vanliga eru at síggja í partafelagsroknskapinum
(t.d. ágóðar og lán), men eisini serligar upplýsingar um ríkið (t.d.
landsvegir og peningur í umferð).
Ein trupulleiki av at gera eina almenna fíggjarstøðu upp er, at trupult er at seta marknaðarvirði á almennar ognir (t.d. landsvegir, hern-

166 · Hvítabók – Fylgibind 1
aðarútgerð, lundir o.s.fr.). Hóast hetta var møguligt, so er tað eisini
trupult at seta virði á hesar ognir, og sum kann dagførast. Men flestu
ognir í almennu roknskapunum eru virðismettar eftir somu prinsippum sum í teimum privatu virkjunum. Til dømis verða fastar ognir
(t.d. bygningar og maskinur) settar til tað avskrivaða virðið.
Framtíðar pensjónsskyldur fyri teimum almennu starvsfólkunum,
sum enn ikki eru fíggjaðar, verða roknaðar uppí undir skuld/skyldur í
roknskapinum, hetta, tí at almennu starvsfólkini hava henda rætt í
starvssáttmálunum.
Harafturímóti verða vanligar pensjónir og almannaveitingar ikki
vístar í fíggjarstøðuni, av tí at tær ikki eru sáttmálabundnar við ríkið.
Hesar veitingar og pensjónir standa tó í teimum frágreiðingum, ið
lýsa tað fíggjarligu strategiina, stjórnin rekur.
Rætturin hjá ríkinum til at krevja inn skatt er heldur ikki bókførdur sum eitt aktiv.
Tá ið fíggjarstøðan skal lesast og tulkast, má havast í huga, at stórar
broytingar kunnu ávirka eginognina t.d. at virðismeta jørð og fremmant gjaldoyra, sum stjórnin ongan møguleika hevur at ávirka ella selja
í eini handavending. Hetta er ein av orsøkunum, at eginognin ikki er
ein góður indikator fyri stutttíðar fíggjarpolitikkinum. Ávirkanin av
eginognini er betur mett eftir rakstrarfrágreiðingunum og gjaldførisyvirlitinum.
Við hesi reglugerð og lóg um ábyrgdafullan fíggjarpolitik (Fiscal
Responsibility Act), hevur Nýsæland tikið eitt týdningarmikið stig til
at gera fíggjarpolitikkin sjónligari og soleiðis eisini stimbrað til eina
størri ábyrgdarkenslu. Eitt tílíkt tiltak hevði verið vert at hugsað um
hjá øðrum tjóðum.
Nýsæland: Statsfíggjarstøðan 1994/95
(mió. Nýsæland dollarar. Fíggjarárið endaði í juli)
Ogn

Skuld

Umsetilig virðisbrøv 6,523
Áogn
4,782

Øll skuld
Gjaldkomin skuld
og provisjónir
Peningur í umferð
Lán
Pensjónsskyldur
Eginpeningur *)
Tilsamans

Almennar ognir
Fastar ognir
Landsvegir
Aðrar ognir
Tilsamans

16,420
13,432
7,454
5,876
54,487

*) Eginpeningurin var positivur í desember 1995

57,646
3,824
1,620
44,096
8,106
-3,159
54,487

Búskaparpolitisk stýring · 167

Gjøgnumskygni í fíggjarpolitikkinum
Tað kann ofta vera torført hjá almenninginum at gera sær mynd av,
hvønn veg rikni politikkurin virkar. Nýggja játtanarskipan landsins
eigur nógv meira enn higartil at nýtast til tað, hon var ætlað, eisini at
lýsa, hvør fíggjarpolitikkur verður rikin, her uppií at gera greitt,
hvussu eftirspurningsvirknaðurin er bæði í sambandi við útreiðslur og
inntøkur.
Tað eigur at verða meiri atkomandi hjá fjølmiðlunum og almenninginum sum heild at útvega sær yvirlit, sum veruliga lýsa rikna fíggjarpolitikkin, her verður hugsað um mánaðarligar uppgerðir viðvíkjandi landskassanum, sum kunnu leggjast á internótina – og longur
frammi í tíð, eisini hjá kommununum.

Samandráttur
Nýggja stýrisskipanarlógin frá 1993 hevur elvt til nakrar týðandi
formligar broytingar. Tað er nú ein greiður skilnaður millum ábyrgdarøkini hjá landsstýrismonnunum, og hvør landsstýrismaður hevur
fíggjarliga og umsitingarliga ábyrgd av sínum málsøki. Landsstýrismaðurin í fíggjarmálum hevur ábyrgdina av útinnandi og samskipandi
partinum av fíggjarpolitikkinum. Hetta tryggjar m.a. meiri fastleika í
fíggjarpolitikkinum.
Mannagongdin, sum er í fíggjarlógararbeiðnum, er rættiliga nýggj,
og varð fyrstu ferð roynd í 1996. Skipanin er ikki fullroynd enn, men
hildið verður, at skipanin í sær sjálvari er stórt framstig í fíggjarlógararbeiðnum.
Nevndin hevur viðgjørt møguleikar fyri at fremja ymsar stjórnarligar tillagingar. Gjørt er av ikki at mæla til serstakar ítøkiligar forðingar, t.d. at seta hámark fyri skuld, lántøku ella halli á fíggjarlógini.
Búskapargrunnurin, sum er viðgjørdur í einum parti fyri seg, er dømi
um stjórnarliga karmaáseting. Her verða nú viðgjørd uppskot um
ábøtur á mannagongdir fyri lóggávuni. Endamálið er at tryggja:
•
•
•
•

Trúvirði á fíggjarpolitikkin
Gjøgnumskygni
Samanhang millum ætlan og útinning
Samskipa eftirspurningsávirkan úr landskassanum, kommunum
og øðrum almennum búskapareindum

Mælt verður til, at ein mannagongd í fýra stigum, viðvíkjandi fíggjarlógararbeiðnum, verður sett í verk. Størsta broytingin er eitt løgtingsorðaskifti um fíggjarpolitikkin, og at kommunur og almennir stovnar

168 · Hvítabók – Fylgibind 1
verða drigin upp í fíggjarpolitikkin, eisini kommunalir felagsskapir og
almenn partafeløg. Mannagongdin kann heilt ella partvíst verða soleiðis:
1. stig. Arbeiðið fram móti fíggjarpolitiskum karmi fyri næsta fíggjarár
byrjar við aðalorðaskifti á tingi í februar/mars í árinum, sum er. Evnið
á hesum aðalorðaskifti er búskaparliga støðan og útlitini. Tingið eigur
við hesi viðgerð at gera niðurstøðu um, hvussu fíggjarpolitikkurin
næsta ár eigur at vera. Við øðrum orðum eigur tingið at taka støðu
til, um tað almenna eigur at stimbra ella tálma øllum búskaparvøkstrinum.
Skotið verður upp, at aðalorðaskiftið í høvuðsheitum bara eigur at
snúgva seg um heildarbúskaparligu viðurskiftini, og at stovnar og fakfólk, ið takast við hesi viðurskifti, verða kallað inn til hoyringarumfar.
Skotið verður somuleiðis upp, at aðalorðaskiftið viðger úrslit av
rating-viðgerð av almenna sektorinum, sum altjóða viðurkendur
ratingstovnur ger fyrst í árinum.
Rating viðvíkjandi partríki, landspørtum og býum er vanligt fyribrigdi
úti í heimi. Talan er her um fakligan stovn, sum óheftur „góðskumetir“ almenna sektorin (og búskapin sum heild). Týdningarmikil
viðurskifti, sum slík rating fer at lýsa, eru:
•

•
•

Kredittvirðið hjá almenna sektorinum og búskapinum sum heild
– í hesum sambandi eisini, hvussu almenni sektorurin kann
troyta kredittvirðið hjá ríkiskassanum
Kanna, hvørjar politiskar skipanir og hvørji tiltøk verða sett í
verk, um búskapurin verður fyri afturstigi
Meta um rikna búskaparpolitikkin

Tingið eigur tó ikki í aðalorðaskiftinum at taka støðu til, hvussu búskapartálman ella -stimbran ítøkiliga skal verða framd í verki. Hetta
er spurningur, sum verður viðgjørdur í 2. og 3. stigi.
2. stig er at áseta fíggjarpolitiskan karm um allan almenna sektorin,
t.e. land, kommunur og almennar stovnar. Soleiðis verður ein samsvarandi fíggjarpolitikkur tryggjaður fyri land og kommunur. Landsstýrismaðurin í fíggjarmálum ger hetta í mars/apríl mánaði.
3. stig eru samráðingar millum landsstýrismannin í fíggjarmálum og
kommunurnar, um hvussu fíggjarpolitiski karmurin millum land og
kommunur skal verða býttur. Landsstýrismaðurin kann sjálvandi ikki
samráðast við hvørja kommunu sær, men við ein kommunufelags-

Búskaparpolitisk stýring · 169

skap, ið hevur mandat úr øllum kommununum. Ein slíkur felagsskapur eigur møguliga at verða stovnaður við lóg. Samráðingarnar verða í
apríl-juli, og samstundis sum samráðingar eru við hinar landsstýrismenninar. Tá ið tað er lagt fast, hvussu karmarnir verða býttir, er tað
kommunufelagsskapurin, ið skal samráðast við tær einstøku kommunurnar.
4. stig er at leggja fram og viðgera fíggjarlógaruppskotið og fíggjarkarmin hjá kommununum. Hetta verður gjørt 1. oktober eins og nú.
Eisini verður skotið upp, at leggur ein løgtingslimur ella landsstýrismaður lógaruppskot fyri tingið, so skal verða víst á, hvat árin uppskotið hevur á heildarbúskapin.

170 · Hvítabók – Fylgibind 1

Kapittul 10:
Gjaldoyraskipanin
Inngangur
Føroyingar hava í hesi øld havt tríggjar gjaldoyraskipanir. Fram til
1940 var lógligi gjaldmiðilin danska krónan. í 1940 skundaðu bretar
undir, at ein currency-board-skipan varð sett í verk. Undir hesi skipan
varð „føroyska“ krónan bundin fast at bretska pundinum. Skipanin
var soleiðis, at fyri hvørja krónu, sum var sett í umferð í Føroyum,
var ein samsvarandi upphædd í pundi við føstum umrokningarlutfallið bundin í bretskum peningastovnum sum trygd.
Í 1949 varð nýggj currency-board-skipan sett í verk, har dekningsreglurnar vórðu broyttar til, at føroyska seðlaumfarið fult út
skuldi tryggjast við donskum krónum við umrokningarlutfalli, ið var
1:1 millum føroyskar og danskar krónur. Hetta varð gjørt við serligari
fólkatingslóg nr. 248 frá 12. apríl 1949.13
Føroyingar hava, sum kunnugt, egnar pengaseðlar, men nýta danskar myntir. Seðlarnir verða prentaðir í Danmarks Nationalbank; løgtingið og forsætismálaráðið samráðast um útsjónd seðlanna. Føroysku
seðlarnir eru løggildur gjaldsmiðil í Føroyum, men ikki í Danmørk.
Pengamál er málsøki, sum danska forsætismálaráðið hevur fyrisitið.
Føroyska pengaverkið hevur síðan í mars 1998 verið undir danska
búskaparmálaráðnum. Avgerðir í Føroyum taka ríkisumboðið og
landsstýrismaðurin í fíggjarmálum (landsstýrið velur hann).
Virðið á føroyska seðlaumfarinum er eins og danska seðlaumfarið
ein skuldarpostur á javnanum hjá tjóðbankanum.
Bókingartøkniliga verða føroyskir seðlar settir í umfar soleiðis, at
ein føroyskur peningastovnur biður um at fáa pening fluttan av egnari konto í tjóðbankanum á konto hjá ríkisumboðnum í tjóðbankanum. Samstundis skuldskrivar tjóðbankin konto fyri seðlaumfarið í

13

Peningaviðurskiftini í Føroyum eru skipað eftir hesum lógum og kunngerðum:

L. nr. 248 af 12.04.1949 om pengesedler på Færøerne.
- B. nr 214 af 24.05.1950 vedrørende ombytning af danske og færøske pengesedler i
henhold til lov nr. 248 af 12.04.1949 om pengesedler m.v. på Færøerne.
- B. nr. 146 af 04.05.1954 om indkaldelse af færøske pengesedler.

Búskaparpolitisk stýring · 171

Føroyum fyri upphæddina. Mótbókað verður á konto hjá ríkisumboðnum.
Mannagongdin, sum er, ger, at tjóðbankin fær „mynt-vinningin“,
sum fer í rakstrarúrslitið hjá stovninum. Landskassin fær part av tí
partinum av avlopinum hjá tjóðbankanum, sum verður útgoldin
ríkiskassanum. Landskassans partur av hesum vinninginum verður
roknaður sum lutfallið millum føroyska seðlaumfarið og seðlaumfarið
í øllum ríkinum uppgjørt um árslok.

Stutt um ymsu sløgini av gjaldoyraskipanum
Ástøðiliga kann verða víst á tvey grundleggjandi sløg av gjaldoyraskipanum:
•
•

currency-board-skipan14
sentralbanka-skipan15.

Vanliga verður ein currency-board-skipan nýtt til at varðveita ein
fastan kurs í altjóða samanhangi móti einum stórum gjaldoyra, sum
vit her kunnu nevna grundgjaldoyra. Talan kann eisini vera um eina
currency-board-skipan, sum tryggjar fastan kurs fyri fleiri útvaldum
gjaldoyrum (currency-basket). Vanligasta prinsippi er tó, at currencyboard-skipanir bara byggja á eitt grundgjaldoyra.
Ein currency-board-skipan verður allýst sum ein peningaligur
stovnur, sum gevur út primeran pening, t.e. myntir, seðlar og møguliga eisini aðrar reservar til vinnuligu bankarnar, í býti við fíggjarkrøv
í fremmandum gjaldoyra, serliga í grundgjaldoyranum16. Í londum við
currency-board-skipan er vanligt, vanliga afturímóti londum við
sentralbankaskipan, at vinnuligu bankarnir seta – og viðhvørt vera
kravdir at seta – stóran part av reservum sínum í lánsbrøv og onnur
virðisbrøv í grundgjaldoyranum.
Munirnir á hesum gjaldoyraskipanum snúgva seg um tær trygdirnar, sum liggja undir primeru pengamongdini17 og kunnu vit lýsa
14

15

16

17

Tað verður í Føroyum ofta víst til hesa skipan undir heitinum „gjaldoyrasamstarv“ ella
„valutaunión“
Í dagligari talu vanliga nevnt „sjálvstøðugt gjaldoyra“. Greiningin her er grundað á John
Williamson, „What Role For Currency Boards?“, Institute for International Economics,
1995.
Í søguligum samanhangi hoyra gjaldoyraskipanir, sum eru grundaðar á metal-dekningsreglur – gull og silvur – til currency-board-skipanir.
Í pengaástøði/pengapolitikki verður arbeitt við ymsum hugtøkum fyri pengamongd.
Primera pengamongdin, eisini nevnd M0 ella „monetera basan“, eru seðlar og myntir í
umfari í búskapinum. Rúmari hugtøk viðvíkjandi pengamongd umfata eisini anfordringsinnskot í peningastovnum, bundin innlán og likvid virðisbrøv.

172 · Hvítabók – Fylgibind 1
hetta við hesi talvuuppseting av T-konti hjá teimum báðum skipanunum.
Currency-board-skipan
Ogn
Likvidar ognir í grundgjaldoyra

Sentralbankaskipan
Ogn
Likvidar ognir í fremmandum
gjaldoyra
Innlendis krøv (skuld hjá
statskassanum)

Skuld
Seðlar og myntir í umfari
(Innskot frá vinnuligu bankunum)
Nettovirði

Skuld
Seðlar og myntir í umfari
Innskot frá vinnuligu bankunum
Nettovirði

Skipað gjaldoyraviðurskifti í framtíðini
Í Maastricht-sáttmálanum fekk Danmørk undirtøku til at hava serliga
skipan galdandi fyri tær uppgávur, sum tjóðbankin røkir í Grønlandi
og Føroyum. Hetta varð gjørt í serligari protokol, við hesum orðingum:
„PROTOKOL vedrørende Danmark
DE HØJE KONTRAHERENDE PARTER,
SOM ØNSKER at løse visse særlige problemer i forbindelse med Danmark,
ER BLEVET ENIGE OM følgende bestemmelser, der knyttes som bilag til
Traktaten om Oprettelse af Det Europæiske Fællesskab:
Bestemmelserne i artikel 14 i protokollen om statutten for Det Europæiske
System af Centralbanker og Den Europæiske Centralbank berører ikke Danmarks Nationalbanks ret til at udføre sine nuværende opgaver vedrørende de
dele af Kongeriget Danmark, der ikke udgør en del af Fællesskabet.“

Teir partar av grein 14 í protokol viðvíkjandi viðtøkunum fyri ESCB
og ECB í donsku kunngerðini av Maastricht-sáttmálanum, sum her
eru týdningarmiklar, eru:
„Artikel 14: De nationale centralbanker
14.1. I overensstemmelse med Traktatens artikel 108 sikrer hver Medlemsstat
senest på datoen for ESCB’s oprettelse, at dens nationale lovgivning, herunder

Búskaparpolitisk stýring · 173
statutterne for dens nationale centralbank, er forenelige med Traktaten og denne
statut.
...
14.3. De nationale centralbanker udgør en integrerende del af ESCB og skal
udføre deres funktioner i overensstemmelse med ECB’s retningslinjer og instrukser. Styrelsesrådet træffer de nødvendige foranstaltninger for at sikre, at retningslinjer og instrukser fra ECB efterleves, og det kan forlange, at alle nødvendige
oplysninger stilles til rådighed for det.
14.4. De nationale centralbanker kan udføre funktioner, som ikke er nævnt i
nærværende statut, medmindre Styrelsesrådet med et flertal på to tredjedele af
de afgivne stemmer beslutter, at disse funktioner strider mod ESCB’s mål og
opgaver. Sådanne funktioner udføres på de nationale centralbankers eget ansvar
og for deres egen regning og risiko og betragtes ikke som en del af ESCB’s
funktioner.“

Við hesum verður eftir øllum at døma staðfest, at Danmarks
Nationalbank kann halda fram við at røkja uppgávur sínar viðvíkjandi
føroysku currency-board-skipanini. Spurningurin er so, um tjóðbankin vil – ella skal – og undir hvørjum fortreytum, hetta kann gerast.
Danska krónan og evran18
Týðandi spurningur, sum ger seg galdandi, er, um danir fara upp í
evru-samstarvið ella ikki. Sum áður nevnt, hava danir gjørt av ikki at
fara upp í hetta samstarv saman við týðandi samhandilslondum sum
Bretlandi og Svøríki. Orsakirnar eru fleiri.
Fer eitt land upp í evruna, letur tað frá sær møguleikan at niðurskriva gjaldoyrað. Verður ein forsvarligur fíggjarpolitikkur rikin, er
hetta vanliga hvørki neyðugt ella at ynskja eftir. Men við ikki at fara
upp í evruna, er framvegis gjørligt at niðurskriva donsku krónuna, og
hetta hevur gjørt tað, at danska rentustigið vanliga hevur ligið oman
fyri rentustigið í evrulondunum.
Hetta rakar ikki bara danska búskapin, men eisini føroyska. Almenni danski politikkurin er kortini, at krónan skal hava eitt nøkulunda fast lutfall til evruna. Hetta varð staðfest við ERM II avtaluni,
ið ásetir, at danska krónan í mesta lagi má víkja 2,5% frá avtalaða
evru-kursinum.

18

Greining her er í høvuðsheitum grundað á fyrilestrarupprit hjá Marner Jakobsen, Føroya Sparikassa, undir heitinum „EURO – EVRA“, januar 1999.

174 · Hvítabók – Fylgibind 1
Um øll høvdu álit á, at krónan ongantíð fór at verða niðurskrivað
samanborin við evruna, so hevði rentustigið í Danmørk verið tað
sama sum í evru-londunum. Men hóast álitið er stórt á donsku
krónuna, so má staðfestast, at tað ikki er 100%.
Vanliga verður hildið, at ein hægri renta minkar um íløgurnar og
tálmar búskaparliga vøkstrinum. Harafturat kemur so, at danir ikki –
og tí heldur ikki føroyingar undir gjaldoyraskipanini, sum er – fáa
fullan lut í teimum fyrimunum, sum fylgja við evruni.
Fyrimunir, sum víst verður á við evruni, eru spardir transaktiónskostnaðir hjá vinnulívinum, og at gjaldoyraváðin, ið stendst av at
handla um landamørk, hvørvur í evru-økinum. Soleiðis veksur kappingarførið hjá vinnulívinum í teimum londum, sum eru við í evrusamstarvinum afturímóti øðrum londum, sum hava stóran samhandil
við evru-londini, tí neyðugt er ikki at leggja upp fyri útreiðslur til
kurstrygging í útflutningsprísunum.
Felagsgjaldoyrað ger, at marknaðurin verður gjøgnumskygdari.
Handilsfólk í Italia kunnu lættliga síggja, hvat ein samsvarandi vøra
kostar í Týsklandi ella Fraklandi. Hetta fer at skapa parallellinnflutning, sum so við og við fer at javna yvirnormalar munir í vinninginum
hjá fyritøkunum í ymsu evru-londunum.
Samanlagt verður talan um størri kappingarføri, bíligari vørur og
tænastur og meiri samhandil millum londini.
Tað er tí ikki so løgið, at danir, sviar og bretar vísa meiri og meiri
áhuga fyri at fara upp í ØMU. Svenska stjórnin arbeiðir eftir, hvat
skilst, við at skipa fyri fólkaatkvøðu um málið í 2000. Leiðslan fyri
Bank of England hevur eisini fyri nøkrum mánaðum síðan kunngjørt,
at politiskt er støða longu tikin til, at Bretland fer upp í ØMU í seinasta lagi 1. januar 2002.
Um bretar fara upp í evru-samstarvið, er ilt at hugsa sær, at danir
ikki vilja fara uppí.
Eisini danska stjórnin hevur boðað frá fólkaatkvøðu, um at Danmørk skal fara upp í ØMU. Donsku myndugleikarnir hava tó ikki
sagt, nær atkvøðan skal haldast. Hetta er óivað ein spurningur um
røttu løtuna hjá donsku stjórnini, sum vil tryggja sær, at val ikki verður útskrivað, fyrr enn tryggur meiriluti er fyri evruni millum donsku
veljararnar.
Fyrstu mánaðirnar eftir, at farið varð undir evru-samstarvið, hava
veljarakanningar víst vaksandi undirtøku í Danmørk. Men gongdin
síðan hevur víst, at undirtøkan kann vera skiftandi. Eftir hvat skilst í
donsku miðlunum, so er undirtøkan millum donsku veljararnar fyri
evruni ikki bara ein spurningur um sjálvt gjaldoyrasamstarvið, men
um álitið til og støðutakanina til ES-skipanina sum heild.

Búskaparpolitisk stýring · 175

Gjaldoyraskipanin framyvir í Føroyum
Greitt er, at føroyingar sleppa ikki at atkvøða á fólkaatkvøðuni um
ØMU í Danmørk. Løgmaður greiðir á tingfundi 26. mars 1999 frá
støðuni á henda hátt19:
„Føroya Landsstýri hevur ongar ítøkiligar ætlanir um okkara valutaviðurskifti.
Sum tað framgongur av samgonguskjalinum hjá sitandi samgongu er ætlanin eisini eftir at nýggjur sáttmáli er gjørdur ímillum Føroyar og Danmark, at hava
samstarv um felags gjaldoyra. Tí er gjaldoyraspurningurin ein av teimum, sum
er við í umfatandi útgreiningunum, sum landsstýrið hevur fyriskipað í samband
við sjálvstýrisætlanina. Politiskt er málið tí ikki viðgjørt enn.
Tað er ongin politisk avgerð tikin um, hvat hendir, um Danmark fer uppí
evru-samstarvið. Tá, og um Danmark tekur avgerð um at fara yvir til evru, hava
vit eina nýggja støðu, og mugu samráðingar tá fara fram, um hvussu vit skipa
okkara viðurskifti.
Tað hava ikki verið samráðingar ímillum danskar og føroyskar myndugleikar
uttan tær, at danski forsætismálaráðharrin, grønlendski landsstýrisformaðurin og
løgmaður á ríkisfundi í Nuuk í ár, vóru samdir um, at ein fólkaatkvøða um luttøku Danmarkar í evru-samstarvinum ikki skuldi haldast í Føroyum og Grønlandi av tí einfaldu orsøk, at vit ikki eru við í evropeiska peningasamveldinum,
ið er ein partur av ES.
Um Danmark fer uppí hetta samstarv, verður neyðugt hjá Føroyum at samráðast við donsku stjórnina um, hvat skal henda við okkara núverandi gjaldoyraskipan.
Føroyingar fara tí ikki at luttaka í einari møguligari fólkaatkvøðu um tilknýtið
Danmarkar til evruna.
Løgmaður metir ikki, at avgerð Danmarkar um teirra tilknýti til evruna kemur
at hava serliga ávirkan á ætlanir landsstýrisins um fullveldið. Vit skulu í tí samanhanginum finna eina loysn á okkara framtíðar valutatilknýti, óansæð um Danmark velur eitt tilknýti til evruna ella ikki.“

Hesar útsagnir, saman við protokollatum omanfyri til Maastricht-sáttmálan, geva ábendingar um ymsar samstarvsmøguleikar við danskar
pengapolitiskar myndugleikar um føroyska gjaldoyraskipan í komandi
tíðum – bæði undir heimastýrisstøðuni, og møguliga í broyttari ríkisrættarligari støðu. Nevndin hevur í hesum viðfangi ikki gjørt meiri
burturúr ítøkiliga at lýsa, hvør og hvussu framtíðar gjaldoyraskipan
kann verða, tí hetta fyri størstan part er ein samráðingarspurningur

19

Tingmál 100-33. Svar upp á fyrispurning frá Jenisi av Rana, løgtingsmanni, til Anfinn
Kallsberg, løgmann viðv. viðurskiftum Føroya til evruna.

176 · Hvítabók – Fylgibind 1
millum føroyskar og danskar myndugleikar (og møguliga EU-myndugleikar við).

Samandráttur
Nevndin heldur, at føroyski búskapurin tekur óneyðuga stóran transaktións- og váðakostnað á seg, tí at gjaldoyraskipan á donsku krónuna ella annað í altjóða samanhangi verður bygd á lítið gjaldoyra. Av
tí, at evran fatar um størri part av samhandilsøki føroyinga enn
danska krónan, hóskar evran betur til føroysku búskaparáhugamálini.
Nevndin heldur tað tí vera føroyska búskapinum at gagni, at galdandi currency-board-skipan við donsku krónuni sum grundgjaldoyra,
verður broytt til eina currency-board-skipan við evruni sum grundgjaldoyra.
Fara danir eftir fólkaatkvøðu upp í evru-samstarvið, taka ymsir løgfrøðiligir spurningar seg upp viðvíkjandi galdandi currency-board-skipan. Danska krónan hvørvur sum gjaldoyra, fara danir upp í evru-samstarvið. Hetta ber í sær, at dekningsreglurnar fyri føroyska seðlaumfarinum eftir fólkatingslóg nr. 248 frá 1949 verða høpisleysar. Eftir
galdandi heimastýrisskipan eru gjaldoyraviðurskiftini ríkismál, og er
tí lætt at hugsa sær, at samráðingar verða tiknar upp at broyta lógina
frá 1949, m.a. við tí í hyggju at áseta nýggjar dekningsreglur fyri føroyska seðlaumfarið við evruni sum grundgjaldoyra.
Neyðugt verður at fara hóvliga fram, um umskifti til evru-grundaða
gjaldoyraskipan skuldi komið upp á tal. Nógv tann størsti parturin av
fíggjarskyldum og -krøvum hjá og afturímóti føroyskum løgfrøðiligum eindum er grundaður í danskar krónur. Tørvur er tí á skiftisreglum galdandi eitt áramál, har greitt verður ásett, um og hvussu eitt
nú lán, innlán, handilssáttmálar í donskum krónum o.a. verða umskipað til evru-grundaða gjaldoyrað.

Búskaparpolitisk stýring · 177

Kapittul 11:
Búskapargrunnur

20

Inngangur
Í hesum parti verður grundgivið fyri at stovna fíggjarpolitiskan grunn,
ið vit her nevna Búskapargrunnurin. Fyrimyndin er Statens petroleumsfond, oljugrunnurin hjá Noregi. Høvuðsendamálið við Búskapargrunninum er at fáa til vega eitt amboð, ið kann tryggja ein dyggan
og langtíðarfíggjarpolitikk.
Búskapargrunnurin skal gera serinntøkunýtsluna hjá landskassanum
sjónliga, t.d. oljuinntøkur, ið eru at meta sum tíðaravmarkaðar inntøkur, ella inntøkur bara einaferð. Búskapargrunnurin skal harafturat
gera tað lættari hjá politikarum og almenninginum at skilja, hvussu
serinntøkur frá leypandi inntøkustreymum verða nýttar.
At byggja upp grunnin gjøgnum avlopið hjá landskassanum fer at
økja alla uppsparingina í føroyska búskapinum. Langtíðaráhugamál
fyri føroyska búskapin tala fyri, at størsti parturin av peninginum hjá
grunninum verður settur í útlendsk virðisbrøv.

Serinntøkur landskassans21
Ávísur skilnaður kann gerast millum ymsu sløgini av inntøkum hjá
landskassanum. Vit kunnu greina inntøkurnar sundur í:
•
•

Vanligar inntøkur
Serinntøkur

Sum vanligar landskassainntøkur rokna vit her A- og B-skatt, felagsskatt, innflutningsgjøld og MVG o.t. Her er talan um varandi inntøkur, sum beinleiðis eru tengdar at búskaparliga virkseminum.

20

21

Onnur heiti, sum hava verið skotin upp eru: Búskaparstýringargrunnurin, Framtíðargrunnurin, Trygdar- og útjavningargrunnurin, Konjunktur- og trygdargrunnurin.
Grundarlag undir greining í hesum parti er Oystein Olsen 1995, „Statens petroleumsfond – Et styringsverktøy for finanspolitikken“.

12 – Hvítabók – Fylgibind 1

178 · Hvítabók – Fylgibind 1
Serinntøkur hjá landskassanum eru:
•
•
•

Ríkisveitingarnar (ella tann parturin av teimum, sum verður
goldin landskassanum)
Inntøkur í sambandi við at fyritøkur hjá landinum verða privatiseraðar
Inntøkur hjá landskassanum frá oljuvinnu, gerst hon veruleiki

Felags eyðkenni hjá serinntøkum er, at tær kunnu metast sum skiftandi, óvissar og/ella tíðaravmarkaðar inntøkur. Fyri ríkisveitingarnar
ger sjónarmiðið seg galdandi, tí at politiskar ætlanir eru um at minka
veitingarnar. Inntøkur av at selja almennar fyritøkur og inntøkur av
kolvetnisvirksemi, ella partar av hesum inntøkum, eru ikki inntøkur í
vanligari merking, men hava sítt mótsvar í tí, at ávikavist partabrøv22
og kolvetnistilfeingið í undirgrundini minka.
Felags fyri serinntøkur er eisini, at tær í fíggjarpolitiskum samanhangi ikki sum vanligar inntøkur draga inn keypiorku úr privata
sektorinum. Nýtsla av hesum inntøkum kann tí leggja vanliga framleiðsluvirksemið undir trýst, og í hesum sambandi máa burtur grundarlagið undan vinnum í altjóða kapping.
Hesi viðurskifti tala tí fyri, at kapitalumsitingarlig sjónarmið ógvuliga nógv verða løgd sum grund at viðgera serinntøkur landskassans. Í
hesum samanhangi kann Búskapargrunnurin gerast hent amboð.

Grundreglur fyri at umsita ognarvirði av serinntøkum
Tá ið talan er um kapitalumsiting, taka tveir prinsipiellir trupulleikar
seg upp:
Í fyrra førinum stingur spurningurin seg upp, hvussu skilabest er at
seta saman kapitalin (ella virði á framtíðarserinntøkum) við atliti at
avkasti og váðaspjaðing. Her verður hugsað um, nær og hvussu almennar fyritøkur eiga at verða seldar, nær og hvussu skjótt møguliga
kolvetnistilfeingið eigur at verða útvunnið, og hvussu stórur partur
av inntøkunum/kapitalinum (eisini ríkisveiting) eigur at verða beindur í realíløgur innanlands ella settur í fíggjarogn uttanlands.
Annar spurningur er, hvussu kapitaliseraða virðið á serinntøkunum
skal greinast á nýtslu og uppsparing, t.e., at støða skal takast til,
hvussu skjótt tað almenna skal „brúka“ av ognarvirðinum í sambandi
við serinntøkurnar. Tað ber neyvan til, eftir óvildugum búskaparástøðiligum fortreytum at siga, hvat rætta nýtslustigið í sambandi við
serinntøkurnar eigur at vera. Ein grundin til hetta er, at torført er at
22

Ella onnur eginpeningskrøv í almennum fyritøkum, har talan ikki er um almenn
partafeløg.

Búskaparpolitisk stýring · 179

gera greiðan skilnað millum serinntøkur og aðrar inntøkur, sum búskapurin kann skapa landskassanum og tí almenna sum heild.
Ein gerðarregla (tummilsregla), sum skotin er upp í hesum sambandi, er, at tað almenna kann nýta støðuginntøkuna í sambandi við
ríkisveitingarnar og aðrar serinntøkur. Støðuginntøkan verður her allýst sum árliga avkastið av kapitaliseraða virðinum á serinntøkunum.
Í hesi reglu liggur, at ognarvirðið verður varðveitt yvir tíð, við teirri
treyt, at ávísur partur av serinntøkunum verður beindur í virðisbrøv,
sum geva eitt avkast svarandi til tann diskonteringssats, sum nýttur
er at kapitalisera serinntøkurnar. Prinsipielt at lýsa slíkar útrokningar
er gjørt í kapitli 4, og skulu vit tí ikki koma meira inn á henda spurning her.
Viðmerkt skal tó verða, at støðuginntøkan ikki er upphædd, sum
skal nýtast á fíggjarlógini hvørt einasta ár. Nýtslan eigur at vera liður
í at greina alla gongdina í útreiðslum og inntøkum hjá landskassanum
(og tí almenna sum heild). Soleiðis ber ikki til við støðuginntøkuni
at siga nakað nágreiniligt um, hvussu góður fíggjarpolitikkur verður
rikin einstaka árið. Vit kunnu harafturímóti siga, at støðuginntøkuhugtakið eigur at verða nýtt sum mál fyri eini miðalupphædd, sum
tað almenna kann nýta nøkur ár. Nýtslan einstaka fíggjarárið eigur soleiðis at vera treytað av konjunkturstøðuni.
Støðuginntøkuútrokningin er grundað á roynd at langtíðarmeta nútíðarvirðið á teimum peningainntøkum hjá landskassanum, sum kunnu
taka seg upp í sambandi við ríkisveitingar, kolvetnisvinnu og at selja
almennar fyritøkur. Fortreytirnar fyri útrokningini eiga í hesum sambandi at verða ásettar varisliga; so hvørt, sum ábendingar eru um, at
fortreytirnar broytast, eiga nýggjar útrokningar at verða gjørdar.
Ein høvuðsniðurstøða, sum vit tó kunnu koma fram til eftir tí, ið
stendur omanfyri, er: Nýtslan á fíggjarlógini av skiftandi serinntøkum
hjá landskassanum eigur ikki at verða tengd at støddini á árligu serinntøkunum. Ein høvuðsgrundgeving fyri Búskapargrunnin, eftir einum kapitalumsitingarligum sjónarmiði, er í hesum viðfangi, at grunnurin skal vera sum ein „buffari“, sum ger tað lættari at meta um skynsamliga at nýta serinntøkurnar sum frá líður.

Nýta serinntøkur og búskaparligir tillagingartrupulleikar
Búskaparligir tillagingartrupulleikar viðvíkjandi „arbeiðs-“ ella „framleiðslufríum“ inntøkum hjá føroyska búskapinum eru lýstir áður í
hesari frágreiðing. Her skal tó í stuttum verða greitt frá, hví norðmenn hava stovnað sín búskapargrunn – Oljugrunnin – tí talan er um
tillagingartrupulleikar, sum eisini kunnu taka seg upp í føroyska búskapinum.

180 · Hvítabók – Fylgibind 1
Tá ið generelli búskaparpolitikkurin verður lagdur til rættis og serliga í sambandi við at nýta av oljuinntøku (og øðrum serinntøkum),
er neyðugt at hava fyri eyga tey búskaparligu sveiggini, sum gera seg
galdandi – herímillum tíðarbil við konjunkturtreytaðum arbeiðsloysi
og trýsti á arbeiðsmarknaðinum.
Ta tíð, Noreg hevur havt inntøkur av olju- og gassframleiðslu, hevur ein rættiliga stórur partur av inntøkunum av kolvetnisvinnuni
verið beindur í innlendskt vørukeyp og tænastur. Hetta hevur eisini
gjørt tað, at vøksturin í innlendska eftirspurninginum í Noregi seinastu 20 árini hevur verið størri enn í flestu londunum í OECD-økinum.
Annað sermerki hesa tíð hevur verið, at stóru kolvetnisinntøkurnar
hava givið møguleikar fyri at reka virknan konjunkturmótgangandi
politikk, og at tálma arbeiðsloysinum, tá ið altjóða lákonjunkturur
hevur elvt til stóran vøkstur í arbeiðsloysinum í mongum londum.
Samstundis hevur kolvetnisinntøkunýtslan innlendis givið hægri
prís- og kostnaðarstig, enn Noreg annars hevði havt, og við hesum er
grundarlagið hjá vinnum í altjóða kapping viknað. Ein partur av hesari gongd hevur so at siga verið „sjálvfylgja“; fyri at fremja øktan eftirspurning eftir tænastum og aðrari framleiðslu, sum fyri tað mesta má
verða framleidd í Noregi, hevur verið neyðugt at loysa arbeiðsmegi
og annað framleiðslutilfeingi frá ídnaði og øðrum vinnugreinum í
altjóða kapping. Norðmenn hava í hesum sambandi givið sær far um,
at um neyðugt er at nýta nógv av oljuinntøkunum, so kann tað bera
í sær stórt trýst á búskapin. Hetta ber aftur í sær, at grundarlagið
undir vinnum í altjóða kapping (ella meginlanda-búskapurin) verður
gjørt veikari enn ein langtíðar“javnvág“ kundi talað fyri.
Trupulleikin við slíkari gongd er í fyrsta føri, at prís- og kostnaðarstigið verður trýst ov nógv upp. Í øðrum lagi kann ein brádlig niðurgongd í serinntøkunýtsluni, t.d. í sambandi við prísfall á olju og gassi
(ella í føroyskum samanhangi eisini ríkisveitingum) elva til tillagingartrupulleikar, og at neyðugt verður ógvisliga at tálma búskaparpolitikkin.
Í longri tíðarbil kann framtíðar vakstrarmenningarmøguleikin varandi fara fyri skeytið, um so er, at ov stórur partur av serinntøkunum
– so leingi tær eru stórar – verða nýttar so hvørt, tær koma í landskassan, tí við hesum kann stór minking í kappingarvinnunum verða.
Í sambandi við hesa hugsan – og samsvarandi nýggjari vakstraástøði –
verða grundgevingar førdar fram fyri, at tøknilig menning og tøknilig
spjaðing er størri í vinnum í altjóða kapping enn í mongum tænastuvinnum, sum vaksa fram í einum búskapi, grundaður á oljuvinnu (og
arbeiðsfríar inntøkur sum heild). Um so er, at gongdin verður soleiðis,
so fara broytingar í vinnubygnaðinum, sum at innslúsa stórar ser-

Búskaparpolitisk stýring · 181

inntøkur, at gera, at tær í ávísum førum vera óumgeriligar (irreversiblar), og búskapurin fer at steðga, tá ið serinntøkurnar minka.
Tað tykist vera stór semja í norska fakliga og politiska umhvørvinum um, at trýstið, sum nýtslan av oljuinntøkunum hevur lagt á
kappingarvinnurnar, hevur verið ov stórt seinastu árini. Roynt verður
tí at seta í verk ein búskaparpolitikk, ið tryggjar, at prís- og kostnaðarvøksturin í Noregi hereftir verður lægri, enn hjá samhandilslondunum. Ein týdningarmikil partur av langtíðarmálstevnunum í norskum búskaparpolitikki er í hesum sambandi, at ein munandi partur av
inntøkuvøkstrinum av oljuvinnuni komandi árini eigur at verða
beindur í fíggjaríløgur uttanlands.
Norski búskapargrunnurin verður í hesum sambandi mettur at vera
týdningarmikið amboð. Við at umleggja inntøkur av olju- og gassinntøkum til fíggjarkrøv afturímóti útlondum, verður roynt at javna
inntøkunýtsluna og soleiðis verður mett, at nevndu tillagingartrupulleikarnir, fara at minka.23

Hvussu kann ein Búskapargrunnur møguliga virka?
Formliga verður Búskapargrunnurin, sum grunnur undir landskassanum, ein roknskaparlig skipan. Talan er um, sum fyri ein og hvønn
grunn, at stovna eina nýggja konto í landskassaroknskapinum, og avsetingar til grunnin bera í sær, at peningur verður fluttur av einari
konto á aðra.
Høvuðsendamálið at stovna Búskapargrunnin er, at hann skal skapa
eina fíggarlógartilgongd. Langtíðaráhugamálini í búskaparstýringini
verða sett í hásætið, tá ið talan er um spurningar at brúka av serinntøkum í einstøku fíggjarlógunum. Hetta kann verða roynt á tveir
hættir:
•

•

23

Grunnurin ger, at tey, sum leggja fíggjarpolitikkin til rættis, og
almenningurin mest møguliga fáa greiða upplýsing um, hvussu
nógv av serinntøkunum verður nýtt einstaka fíggjarárið, óheft av
gjaldføristilgongdini av serinntøkunum í einstaka fíggjarárinum.
Reglugerð fyri grunnin eigur at vera soleiðis orðað, at veitingar í
grunnin og úr grunninum verða framdar samsvarandi langtíðarbúskaparpolitiskum málstevnum. Í stutta tíð, t.e. í sambandi við
einstaka fíggjarárið, eigur nýtslan – ella veitingin úr grunninum
at fíggja útreiðslur landskassans – at verða løgd føst tíðliga í fíggjarlógartilgongdini. Endamálið við hesum er at gera eina skipan,
sum virkar hereftir dissiplinerandi á arbeiðið við fíggjarlógini.
Sjónarmiðini, sum her eru førd fram, eru grundað á Øystein Olsen (1995).

182 · Hvítabók – Fylgibind 1
Verður undirtøka at stovna slíkan búskaparstýringargrunn, kann ítøkiligt arbeiði í sambandi við at stovna grunnin taka í fylgjandi:
•

Inntøkur grunsins eru serinntøkur landskassans tilsamans. Sum
serinntøkur kunnu roknast a) heildarveitingin, b) inntøkur í sambandi við møguliga at selja fíggjar- og framleiðslufyritøkur, sum
eru ogn landskassans og c) allir nettogjaldførisstreymar til landskassan av oljuvinnu, skuldi hon gjørst veruleiki. Avkastið av ogn
grunsins verður eisini tilskrivað grunninum.
Útreiðslur grunsins kunnu bara vera veitingar til landskassan.24
Veitingar úr grunninum til landskassan kunnu bara fremjast eftir
serliga viðgerð og viðtøku í løgtinginum í sambandi við fíggjarlógargerð. Øll almenna uppsparingin í grunninum veksur, um
inntøkur grunsins eru størri enn afturføringarnar til landskassan.
Miðað verður eftir einum útreiðslustigi, sum í einstaka fíggjarárinum á leið er ájavnt við tær støðuginntøkur, sum eftir varisligum metingum kunnu vera í sambandi við serinntøkurnar. Útreiðslustigið verður undir hesum treytum ásett við serligum atliti
at konjunkturstøðuni.
Fíggjarlógin skal setast upp soleiðis, at RLÚ-úrslit25 landskassans
fyri serinntøkur, gerst greitt. Veitingartørvurin úr Búskapargrunninum til landskassan verður roknaður sum RLÚ-hall fyri serinntøkur. Serligar skiftisreglur viðvíkjandi útreiðslunum galda fyrstu
tíðina, eftir at grunnurin er stovnaður, og so leingi fíggjarstøðan
er ov veik til at nøkta leypandi veitingartørvin.

•

•

Samandráttur
Búskapargrunnur og roknað støðuginntøka kunnu verða brúkt í búskaparligu stýringini. Tá tað er staðfest, hvussu nógv og eftir hvussu
langt skifti, ríkisveitingarnar skulu minka, kann støðuginntøkan verða
roknað eftir nøkrum fortreytum, og er sostatt vegleiðandi, hvør eftirspurningur og hvør eftirspurningsvøkstur kann verða loyvdur í búskapinum. Fyrimunurin at nýta støðuginntøkuna sum vegleiðing er,
at í staðin fyri at nýta alla inntøkuna so hvørt og síðan minka penganýtsluna, so hvørt sum ríkisveitingin minkar, ber til beinanvegin at
áseta eina penganýtslu, sum er varandi. Norska stjórnin brúkar búskapargrunn og støðuginntøku sum amboð at stýra, hvussu oljuinntøkurnar verða brúktar í búskapinum.
Høvuðsendamálið við at stovna Búskapargrunnin er, at hann skal

24
25

Undantiknar útreiðslur til umsitingarrakstur av grunninum.
T.e. rakstrar-, løgu og nettoútlánsúrslit.

Búskaparpolitisk stýring · 183

skapa eina fíggarlógartilgongd, har langtíðaráhugamálini í búskaparstýringini verða sett í hásætið, tá ið talan er um spurningar at brúka
av serinntøkum í einstaka fíggjarárinum. Serinntøkur eru ikki beinleiðis tengdar at búskaparliga virkseminum. Felagseyðkenni fyri serinntøkur eru, at tær eru skiftandi, óvissar ella tíðaravmarkaðar inntøkur, sum t.d ríkisveitingar, oljuinntøkur og almennar fyritøkur, sum
verða privatiseraðar.
Harafturat er endamálið við einum búskapargrunni at beina serinntøkur í ein grunn, soleiðis at ótryggar inntøkur ikki órógva búskapargongdina í samfelagnum. Búskapargrunnurin tryggjar sostatt
ein støðugan búskaparvøkstur, ið ikki er grundaður á ótrygt inntøkugrundarlag.
Hvussu nógv verður nýtt á fíggjarlógini av skiftandi serinntøkum
hjá landskassanum, eigur ikki at verða tengt at støddini á árligu serinntøkunum. Ein høvuðsgrundgeving fyri Búskapargrunninum, eftir
einum kapitalumsitingarligum sjónarmiði, er í hesum viðfangi, at
grunnurin skal vera sum ein „buffari“, so at serinntøkurnar verða
brúktar skynsamt, sum frá líður.
Búskapargrunnurin og nakrar meginreglur fyri grunnin eiga at
verða staðfest í stýrisskipanarlógini ella møguliga í einari føroyskari
grundlóg. Útreiðslur hjá grunninum kunnu bara vera afturberingar til
landskassan. Útreiðslugrundarlagið verður undir hesum treytum ásett
við serligum atliti at konjunkturstøðuni.

184 · Hvítabók – Fylgibind 1

Fylgiskjal I
Kravsjavni fyri Føroyar í 5 sektorum:
Ár: 1993
Ogn hjá:
Alm. sektorum
Peningast. & trygg.
Húsarhaldi
Fyritøkum
Útlondum
Tilsamans
Nettoskuld
Ár: 1995
Ogn hjá:
Alm. sektorum
Peningast. & trygg.
Húsarhaldi
Útlondum
Nettoskuld
Ár: 1996
Ogn hjá:
Alm. sektorum
Peningast. & trygg.
Húsarhaldi
Fyritøkum
Tilsamans
Nettoskuld
Ár: 1997
Ogn hjá:
Alm. sektorum
Peningast. & trygg.
Húsarhaldi
Fyritøkum
Útlondum
Tilsamans
Nettoskuld
Ár: 1998
Ogn hjá:
Alm. sektorum
Peningast. & trygg.
Húsarhaldi
Fyritøkum
Útlondum
Tilsamans
Nettoskuld

Skuld hjá:
Alm.
sektorum
■■■■■
1.960
188
133
7.641
9.922
4.384

Peningast.
& trygg.
1.387
■■■■■
4.886
989
464
7.726
-4.936

Húsarhaldi
1.273
4.452
■■■■■
83
5.808
-214

■■■■■
3.073
9.007
7.317

Skuld hjá:
Alm.
sektorum
■■■■■
1.256
233
8.307
4.554

Peningast.
& trygg.
1.140
■■■■■
4.580
340
-4.405

Húsarhaldi
1.747
4.765
■■■■■
303
1.026

Skuld hjá:
Alm.
sektorum
■■■■■
1.249
131
145
9.402
3.936

Peningast.
& trygg.
1.377
■■■■■
4.593
1.270
7.517
-4.218

Húsarhaldi
1.763
4.622
■■■■■

Skuld hjá:
Alm.
sektorum
■■■■■
1.278
229
202
7.532
9.241
3.376

Peningast.
& trygg.
1.812
■■■■■
5.040
977
402
8.231
-4.139

Húsarhaldi
1.726
4.732
■■■■■

Skuld hjá:
Alm.
sektorum
■■■■■
1.100
200
200
6.500
8.000
1.900

Peningast.
& trygg.
1.800
■■■■■
5.100
1.000
300
8.200
-4.200

Húsarhaldi
1.700
4.700
■■■■■

6.674
897

277
6.735
355

200
6.600
150

Fyritøkum
2.690
3.244

Útlondum

Tilsamans

188
3.006
948
568
■■■■■
4.710
-6.551

5.538
12.662
6.022
1.690
11.261
37.173
0

Fyritøkum
1.312
1.839
2
1.604
3.151

Útlondum

Tilsamans

1.259
3.634
974
■■■■■
-4.326

5.458
11.494
5.789
10.554
0

Fyritøkum
1.132
1.707

Útlondum

Tilsamans

1.194
4.157
1.053
450
6.854
-3.083

5.466
11.735
5.777
1.865
34.780
0

Útlondum

Tilsamans

1.220
4.688
1.111
474
■■■■■
7.493
-2.237

5.865
12.370
6.380
1.653
9.730
35.998
0

Útlondum

Tilsamans

1.500
4.900
1.150
550
■■■■■
8.100
-200

6.100
12.400
6.450
1.750
8.300
35.000
0

■■■■■
4.333
2.468

Fyritøkum
1.107
1.672
■■■■■
1.519
4.298
2.645

Fyritøkum
1.100
1.700
■■■■■
1.300
4.100
2.350

Viðm.: Mett tøl, har grundfortreytin er a) niðurskrivað skuld hjá landskassanum 900 mió. kr.,
b) avlop hjá tí almenna uml. 600 mió. kr. og c) gjaldsjavnaavlop uml. 1 mia. kr.

Búskaparpolitisk stýring · 185

Keldulisti
Búskaparráðið (1998): “Búskapurin – Frágreiðing um føroyska búskapin”
Búskaparráðið og Landsbanki Føroya (1996): “Peningarensl millum
Føroyar og Danmark”.
Det Rådgivende Udvalg Vedrørende Færøerne: Ársfrágreiðingar.
Finansministeriet (heimasíða 1999): “Økonomi – Administrativ Vejledning”
Fíggjarmálastýrið: Fíggjarlógir og fíggjarlógaruppskot og metingar.
Fólkatingslóg nr. 248 frá 12. apríl 1949.
Føroya Gjaldstova: Landskassaroknskapir.
Grønlands Statistik (1999): “Nyt fra Grønlands Statistik 1999:1”.
Hagstova Føroya: Árbøkur, Hagtíðindi og annað taltilfar.
IMF (1996): “World Economic Outlook – Focus on Fiscal Policy” mai
1996 og fleiri.
Jakobsen Marner (1999): “EURO – EVRA”, fyrilestraupprit, januar
1999.
Kommunubólkurin (1998): “Álit um kommunusamanlegging”.
Landsbanki Føroya (1999): “Búskaparfrágreiðing 1999, Búskaparpolitikkur í Føroyum”.
LBM (Tøl úr hagtalsgrunninum til LBM, ið er búskaparmyndil hjá
Landsbanka Føroya).
Maastricht-traktatin.
MAGDA (Hagtalsgrunnur, ið Magni Laksáfoss hevur greitt úr hondum).
MicroStates´99 (april 26-29, 1999): “International Conference, in the
Nordic House, Tórshavn, Faroe Islands.“
Olsen Oystein (1995): “Statens petroleumsfond – Et styringsverktøy
for finanspolitikken”.
Paldam Martin (1994): “Grønlands Økonomiske Udvikling, Hvad
skal der til for at lukke gabet?”, Aarhus Universitetsforlag A/S.
Ríkisumboðið: Ársfrágreiðingar.
Sørensen Christian: Notat.
Tingmál 100-33: Svar upp á fyrispurning frá Jenisi av Rana til Anfinn
Kallsberg, løgmann viðv. viðurskiftum Føroya til evruna.
Williamson John (1995): “What Role For Currency Boards?”, Institute for International Economics, 1995.

1 HVÍTABÓK • FYLGIBIND 1
B Ú S K A P U R
FØROYA LANDSSTÝRI 1999

FØROYA LANDSSTÝRI 1999

BÚSKAPUR
– ein sjálvberandi føroyskur búskapur

Minking í
ríkisveitingum
og búskaparpolitiskstýring

1

Sjálvstýrisverkætlan - langtíðarárin

Sjálvstýrisverkætlan landsstýrisins
Búskaparnevndin

Langtíðarárin av at ríkisveitingin fellur
burtur
- Ískoyti til fylgibind 1 um Búskap til Hvítubók -

Innihald
Inngangur

*

Um búskaparligar forsagnir

*

Samsvar um heildargongdina
Vælferð og kappingarføri
Skattatrýst

*

*

*

Arbeiði og vælferð

*

Statisk og dynamisk lýsing
Samandráttur

*

*

Fortreytirnar fyri myndlakanningini
Úrslitatalva – lyklatøl

*

*

Inngangur
Í hesum ískoyti skal greiðast frá langtíðarútgreiningini av, at ríkisveitingin hvørvur úr búskapinum. Talan er
um eitt ískoyti til tað, sum stendur í parti 10 á síðunum 140-142 í Hvítubók, og í kapitli 6 á síðunum 121-132
í fylgibindi 1 um Búskap.
Orsøkin til, at úrslitini í hesum ískoyti ikki vórðu við í Hvítubók og fylgibindinum Búskapi, er tann, at
útrokningarnar ikki kundu gerast lidnar til ásettu tíðina, tá Hvítbók skuldi koma út tann 1. september 1999.
Hetta komst av, at ein stovnur á búskaparligu deildini á Háskóla Íslands hevur verið við í arbeiðinum, og at
tað ikki bar teimum til at fylgja tíðarætlanini hjá Búskaparnevndini, tí teirra partur varð ikki avgreiddur fyrr
en um miðan september 1999. Í aðrar mátar hevur hetta verið ein partur av arbeiðssetninginum hjá
Búskaparnevndini í verkætlanini.
Nevndin vendi sær til fleiri ymsar granskingarstovnar, fyri at fáa hjálp til henda partin av arbeiðinum. Talan
var um tríggjar ymsar danskar stovnar og so henda íslendska, sum varð tann einasti, ið helt seg til.
Skotbráðið var ov stutt til, at hinir stovnarnir kundu luttaka í arbeiðinum, so nevndin er takksom fyri, at Axel
Hall á IoES – Institute of Economic Studies á Háskóla Íslands kundi hjálpa okkum at fáa henda partin
kannaðan.

Taltilfarið, sum nýtt er, er tikið úr tjóðarroknskapartilfarinum hjá Landsbanka Føroya. Íslendski stovnurin
hevur framt sjálva myndlaútrokningina og lagað taltilfarið til, meðan Búskaparnevndin hevur skrivað um
úrslitini av myndlaútrokningini.
Í hesum ískoyti verður trivið nakað aftur í tað, sum stendur í Hvítubók um evnið. Tað er fyri at fáa heild í
viðgerðina, soleiðis at alt málið um langtíðarárinini verður lýst so gott sum gjørligt á einum stað. Men
haraftrat verður so greitt frá úrslitunum í langtíðarútgreiningini.
------------Ískoyti til fylgibind 1 um Búskap í Hvítubók latið landsstýrismanninum í sjálvstýrismálum, Høgna Hoydal.
Tórshavn tann 12. november 1999
Búskaparnevndin

Um búskaparligar forsagnir
Vanligt er, at búskaparligar forsagnir skulu takast við einum ávísum fyrivarni, tí tað hongur altíð nakað av
óvissu uppi í forsagnum. Men tess meira ókend og ógvuslig broytingin er, sum forsøgn verður gjørd um, tess
meira er óvissan við forsøgnini. Tað er ein heilt ókend og ógvuslig leið, sum skotin er upp: at minka
almennu inntøkurnar við 30% av at ríkisveitingin heilt hvørvur. Hetta skapar eina so stóra óvissu um allar
búskaparligar og aðrar samfelagsligar forsagnir, at tey fyrivarni, sum takast mugu, verða rættuliga umfatandi.
So óvissan er altavgerandi at hava í huga, og sigast kann, at slík stig mugu takast við tí váða, sum óvissan
hevur við sær.
Óvissan er minst, tá vit lýsa nærmastu framtíð. Men óvissan økist munandi, tá vit líta longur fram í tíðina.
Hetta kemst partvíst av, at vit betur kunnu gita um atburðin hjá brúkarum og framleiðarum um vit ikki fara
ov langt fram í tíðina. Men partvíst kemur tað av, at tað er lættari at ávísa beinleiðis inntøkuávirkanina av at
ríkisveitingin minkar, enn tað er at ávísa avleiddar ávirkanir. Eitt er at gera forsagnir um, hvussu
ríkisveitingin ávirkar arbeiðsinntøkurnar, men enn verri er at gera forsagnir um, hvørja ávirkan broyttar
arbeiðsinntøkur hava á t.d. sparingina, og í næsta umfari at gera forsagnir um, hvørja ávirkan broytta
sparingin hevur á íløgurnar, og so aftur hvørja ávirkan íløgurnar fáa á búskaparliga vøksturin, og síðani
umaftur hvørja ávirkan búskaparvøksturin fær á arbeiðsinntøkurnar o.s.fr.
Eru hesar ávirkanir smáar, so eru búskaparligir myndlar betur fyri, at svara fyrispurningunum. Men eru
broytingarnar stórar, eru myndlarnir ikki so væl egnaðir.
Óvissan hevur fleiri góðar orsakir. Ein teirra er, at búskaparligar kanningar hava avmarkaðar møguleikar at
endurspegla so umfatandi samfelagsbroytingar. Búskaparligir myndlar eru best egnaðir at kanna einstakar
smærri broytingar, og ikki so umfatandi broytingar av einum samfelag, sum ætlanin er at fremja. Tað finnast
eingir búskaparligir myndlar, sum eru eins og matematisker pinkuútgávur av einum serligum samfelag, har
allar hugsandi broytingar kunnu lýsast í einum umfari.
Eitt annað er, at myndilin, sum brúktur er til hesa kanning, er best egnaður til at lýsa "ógagnligu" árinini av
at ríkisveitingin minkar burtur, meðan hann ikki er væl egnaður til at vísa tey meira "gagnligu" árinini, sum
standast av at ríkisveitingin hvørvur, (hetta verður meira umtalað seinni). Hetta hevur tað við sær, at øll
úrslitini liggja út í annað borðið – at øll úrslit eru meira svartskygd, enn um øll neyðug fyrilit vóru tikin.
Tann útgreiningin, sum her er gjørd av teimum avleiðingum, ið koma sum frá líður av, at ríkisveitingin
minkar burtur, gevur talmerkt úrslit. T.d. er eitt av úrslitunum, at samanlagda arbeiðsútboðið veksur við
3,9%. Men hvussu neyvt skal tað lesast? Merkir tað at arbeiðsútboðið fer at vaksa akkurát 3,9%? Ella merkir
tað, at arbeiðsútboðið fer at vaksa umleið 4%, ella einastaðni millum 2% og 6%? Við teimum óvissum, sum
longu eru umtalaðar, er heldur talan um, at 3,9% merkir eina ávísa øking í arbeiðsútboðnum – og ikki meira
nágreiniligt enn tað. Tað vil siga, at tølini skulu fyrst og fremst takast sum ein ábending um, hvønn veg
fyribrygdini fara – positiv tøl skulu fyrst og fremst fatast sum ein ábending um vøkstur, meðan negativ tøl
eru ein ábending um minking. Tá talan er um støddina av positivu ella negativu ábendingunum, skulu tey
takast við slíkum fyrivarni, sum nevnt er.
Hetta er helst eitt sindur av einum vónbroti fyri lesaran. Vit vildu sjálvandi helst fingið vissu fyri framtíðar
gongdini um vit velja at reka samfelagið uttan ríkisveiting úr Danmark. Men óvissan um búskaparligu
gongdina í framtíðini er ein óreingiligur partur av veruleikanum, so at vit ikki kunnu annað enn liva við
óvissuni. Hinvegin kundi betri lýsing fingist av gongdini, um gransking í longri tíð fekk høvi at greina
møguligu gongdina meira neyvt. Hetta hevði økt vissuna nakað, tí tá høvdu sínámillum ávirkanir millum
ymsu fyribrigdini kunnað verðið lýst betur. Og hetta eigur at verða gjørt, uttan mun til hvør ið politiska
gongdin verður.
Samsvar um heildargongdina
Myndilin, sum brúktur er til at lýsa gongdina, er frægast førur fyri at lýsa beinleiðis missin av inntøkuni, men

er ikki eins væl førur fyri at lýsa øll tey "gagnligu" árinini av at ríkisveitingin hvørvur. Til dømis lýsir
myndilin væl hvønn skatt neyðugt er hjá borgarunum at gjalda, tá hol kemur í almennu kassarnar av tí, at
ríkisveitingin hvørvur. Men myndilin er ikki førur fyri at lýsa hvørja ávirkan økingin í innlendsku íløgunum
fáa á búskaparvøksturin og harvið á inntøkurnar hjá borgarunum.
Av tí, at tølini ikki taka øll hjáárin við, ber einans til at lýsa ta meira bjartskygdu gongdina uttan tøl - bert
sum orðaðar modifiseringar av talmerktu gongdini.
Úrslitini av hesari kanningini kunnu sigast sum heild at líkjast tí, sum longu er komið fram í Hvítubók. Fyrst
og fremst líkist úrslitið av kanningunum av inntøkumissinum hjá tí almenna, har búskapurin verður sendur í
eina kreppu, sum hevur við sær fallandi inntøkur. Tað kann heldur ikki hugsast annað, tí 50 ár við
ríkisveiting hava hildið talinum á arbeiðsplássum og samanløgdu inntøkunum uppi á einum hægri støði, enn
annars hevði verið.
Somuleiðis líkjast niðurstøðurnar um, at samanlagda inntøkugrundarlagið í fyrsta umfari minkar. Tað skal
ikki nógv til at hugsa sær, at hetta hevur við sær, at fólk flyta av landinum – tað gekk sjón fyri søgn undir
kreppuni fyrst í 1990’unum. Soleiðis minkar samanlagda inntøkan í samfelagnum, men eftir, at fráflytingin
hevur verið, er ilt at siga um meðal inntøkan fyri íbúgvan verður minni, størri ella tann sama sum
frammanundan. Tí er ilt at siga nakað serligt um livistøðið, hóast samanlagda inntøkan minkar.
Harafturat líkjast niðurstøðurnar um, at eftir eitt fall í samanløgdu inntøkunum, fer bøtta kappingarførið at
hava við sær øking í útflutninginum, sum aftur hevur við sær eina øking í inntøkunum.
Eisini líkist niðurstøðan um gongdina í íløgunum innanlands. Fara tær at vaksa ella at minka? Hetta er
avgerandi fyri búskaparvøksturin í framtíðini. Trúligt er, at íløgurnar fara at minka í fyrsta umfari, meðan tær
so fara at vaksa sum frá líður.
Í hesa grein er einki tikið við um tann týdning, sum ein rímulig avtala við donsku stjórnuna ella tann týdning,
sum ein long skiftistíð kann fáa fyri gongdina. Tá talan er um statiskar javnvágslýsingar sum hesa, fáa slík
viðurskifti onga ávirkan á endaliga úrslitið. Av tí, at talan er ikki um eina sonevnda dynamiska lýsing, fæst
einki at vita um ymsar leiðir ella tilgongdir, men bara eina mynd av samfelagnum, sum tað eftir settu
fortreytunum fer at síggja út.
Vælferð og kappingarføri
Í búskaparligum kanningum verða forsagnir um búskaparligar gongdir framdar á tvinnanda hátt. Er talan um
fjarari framtíð, verður kanningin annaðleiðis framd, enn tá talan er um styttri skeið fram í tíð. Tí skilja vit
millum stutttíðar- og langtíðargreiningar.
Hvussu verða forsagnirnar um nærmastu framtíð rættast? Tað verða tær, um tú brúkar kunnleikan um
hendingarnar frammanundan, til at gera forsagnir um tað, sum fer at henda skamt fram í tíðina. Men tá talan
er um at meta um hendingar fjart fram í tíðina, fært tú betri úrslit, um tú grundar kanningina á kunnleikan um
búskaparlæru.
Myndlaroyndir kunnu gerast á ymiskan hátt, alt eftir tí, tú leggur dent á at lýsa. Í hesum føri er valt at lýsa,
hvørja ávirkan tað fær, um øktur skattur skal fylla almennu kassarnar, ístaðin fyri ríkisveitingina, sum
hvørvur antin heilt ella partvíst. Valt er tí at halda tað almenna á sama støði, sum í dag, og síðani at rokna,
hvørja ávirkan tað fær á heildarbúskapin, tá ríkisveitingin hvørvur og skattirnir hækka tilsvarandi, (meira
gjøllig frágreiðing kemur seinni).
Makrobúskaparligu úrslitini úr royndini við Víkinga-myndilinum eru víst í talvuni niðanfyri. Nú skal greiðast
eitt sindur frá tí búskapargongdini, sum tølini siga frá, og nakrar orsakir til gongdina skulu greinast.
Í talvu 1 verða víst fýra ymisk úrslit, alt eftir, hvussu stórur partur av ríkisveitingini fellur burtur. Stabbin
merktur RV-25 vísir soleiðis, hvussu gongdin er um 25% av ríkisveitingini fella burtur, og skatturin skal
hækkast tilsvarandi fyri at fylla afturíaftur almennu kassarnar fyri minkingina av inntøkum frá ríkisveitingini.
Víst verður í fýra førum, hvussu støðan í heildarbúskapinum ávirkast av, at antin 25%, 50%, 75% ella øll
ríkisveitingin fellur burtur og skatturin hækkar tilsvarandi.
Í greinini verður ikki umrøtt øll tølini, men bara teir tveir møguleikarnar, at øll ríkisveitingin felur burtur – tað
sum í talvunum stendur undir RV-100 - og so møguleikan, at hálv ríkisveitingin fellur burtur – sum í
talvunum eitur RV-50. Orsøkin til hetta er, at eftir verkætlan samgongunnar, skal øll ríkisveitingin felle
burtur sum frá líður, og tí er rímuligt at umrøða dømið har øll ríkisveitingin hvørvur. Dømið um, at hálv
ríkisveitingin fellur burtur kann verða áhugavert av tveimum orsøkum. Onnur er tann, at myndlaroyndin
sjálv er heldur spøk, tá talan er um tey meira gagnligu árinini, sum standast av, at ríkisveitingin fellur burtur.
Hin er, at í árinum 1997, sum støðið er tikið í, vóru avlopini hjá tí almenna minni enn tey nú eru vorðin, eins
og skuldarbyrðan hjá tí almenna eftir avtaluna við donsku stjórnina frá juni 1998, gevur størri rásarúm enn
frammanundan.
Tað einasta henda greinin tekur støði í, er ein einstøk roynd í javnvágsmyndli, sum vísir, hvat hendir, tá
einans broyting fer fram í búskapinum: at ríkisveitingin minkar og tað almenna má leggja tilsvarandi

skattabyrðu á borgararnar. Almenni sektorurin verður verandi eins stórur og ongi produktivitetsfremjandi
átøk verða gjørd í privata partinum ella almenna partinum av búskapinum. Hesi kunnu eisini verða heldur
torfør og ivasom at gita um, og tí verður lesaranum heldur víst til at meta seg eftir einum minni álvarsligum
føri enn, tá 100% av ríkisveitingini fella burtur.
Tá vit so umrøða møguleikan har, ið 50% av ríkisveitingini fella burtur, so skal hetta takast sum ábending
um, hvussu árinini kundu hugsast at verið, um atgerðin gongst væl, og vit fáa góðan byrð, tí at tað almenna
kann nýta tilfeingið meira rasjonelt og privati parturin av búskapinum fær gagn av einum vakstrarfremjandi
umhvørvi.
Hetta kann tó ikki sigast at lýsa bjartaru útlitini til fulnar, men kann takst sum ein ábending um eina nakað
lættari gongd.

Talva 1. Makrobúskaparlig úrslit
Við ymsum fortreytum
RV-25

RV-50

RV-75

RV-100

Innflutningur

-0,3%

-0,9%

-1,8%

-3,1%

Útflutningur

2,3%

4,7%

7,4%

10,3%

Húsarhaldsnýtsla

-5,8%

-11,7%

-17,7%

-23,9%

Íløgur

10,1%

19,3%

26,8%

31,1%

Almenn nýtsla

0,0%

0,0%

0,0%

0,0%

Gjaldsjavni

-19%

-38%

-55%

-70%

BTÚ

0,4%

0,9%

1,3%

1,6%

Sparing

-5,2%

-10,4%

-15,5%

-20,7%

Fyrst er vert at leggja merki til tvær høvuðsgongdir í tølunum. Onnur er minkandi vælferð, og hin er bøtt
kappingarføri. Hetta er galdandi í øllum fýra førum, sum talvan vísir. Minkandi vælferðin sæst á, at
húsarhaldsnýtslan og sparingin minka.
Hvørvur ríkisveitingin heilt, minkar húsarhaldsnýtslan við einum sløkum fjórðingi, sum hóast alla óvissu, er
ein ógvuslig minking. Sparingin er í myndlinum altíð ogn hjá húsarhaldinum, og tá hon minkar við einum
fimtingi, er tað húsarhaldið, sum missir fíggjarogn, og harav eisini árliga avkastið av henni. Gagnið, sum
borgararnir hava av almennu nýtsluni minkar ikki, tí at valt er at halda almennu nýtsluna støðuga í
myndlinum, so av hesum partinum er eingin missur í vælferð.
Í einum meira bjartskygdum føri har, ið vit kunnu spara hálva ríkisveitingina av almennum avlopum og tað
almenna í aðrar mátar kann spara uttan at minka um gagnið av almennum tænastum, minkar
húsarhaldsnýtslan eini 12% eins og sparingin minkar við góðum 10%.
Bøtta kappingarførið sæst á økta útflutninginum og minkaða innflutninginum, eins og á vaksandi íløgunum.
At útflutningurin veksur, kemst ikki av vøkstri í fiskiskapi ella úrdráttum úr fiskiskapi, tí í myndlinum er valt
at halda virðini í fiskiskapi og fiskavirking støðug, (hetta skal greinast betur seinni). Sostatt er talan um
vøkstur í útflutningi av øðrum vørum og tænastum hjá vinnum, sum fáa betri kappingarføri og harav eisini
størri marknaðarpartar uttanlands.
Bøtta kappingarførið sæst eisini á vaksandi íløgunum. Orsøkin til vøksturin í íløgum er bøtta kappingarførið,
tá innlendsku prísirnir verða minni enn útlendskir, og lønirnar minka í mun til útlendskar lønir. Harav veksur
avkastið av at gera íløgur heima heldur enn uttanlands. So hóast sparingin samanlagt minkar munandi, vaksa
íløgurnar meira enn sparingin minkar. Tað merkir so, at tann sparingin, sum eftir er, í størri mun fer til íløgur
heima enn til íløgur uttanlands.
Útflutningurin veksur við 5% ella 10% alt eftir um hálv ríkisveitingin skal sparast ella hon øll skal sparast.
Íløgurnar vaksa eini 20% um hálv ríkisveitingin skal sparast og 30% um øll ríkisveitingin skal sparast.
Skattatrýst
Myndlaroyndin er, sum longu sagt, gjørd soleiðis, at so hvørt sum ríkisveitingin verður minkað, verða
skattirnir hækkaðir. Skattahækkingin er gjørd soleiðis, at almennu inntøkurnar samanlagt ikki gerast minni,

hóast ríkisveitingin fellur burtur.
Ein áhugaverd roynd kundi verið at minka støddina á tí almenna á tann hátt, at skatturin ikki hækkaði eins
nógv og ríkisveitingin lækkaði. Hetta kundi verðið grundað á, at tað almenna í Føroyum er í størra lagi, sum
er, og at so hvørt sum ríkisveitingin fellur burtur, verður neyðugt at minka um almenna sektorin. Ein
almennur sektorur, sum fær umleið 1/3 av fíggingini uttaneftir, hevur helst lyndi til at vera meira ósmæðin at
brúka pengar, eins og hann hevur lyndi til at vera minni áhugaður í at leggja skattingina neyvt til rættis. Ein
almennur sektorur, sum hevur serligar inntøkur at dúva upp á – ríkiligar veitingar uttaneftir ella
tilfeingisinntøkur - hevur lyndi til at vera meira gávumildur við borgarar og vinnulív, tá talan er um veitingar
til borgararnar og studningar til vinnulívið, eins og hann helst er minni ansin við rakstarútreiðslum og
íløguútreiðslum. Hann er soleiðis eisini meira óansin við, hvussu hann skuldarbindur seg bæði innanlands og
uttanlands.
Alt hetta er nóg góð orsøk til at framt eina myndlaroynd, har ríkisveitingin minkaði, samstundis sum almenni
sektorurin minkaði. Tað kundi verið framt á tann hátt, at hóast ríkisveitingin hvarv heilt, so áttu
skattainntøkurnar at vaksið bara 75% í mun til minkaðu ríkisveitingina.
Orsøkin til, at hetta ikki er gjørt er, at tað er torført at seta neyvt upp, hvussu tað almenna skuldi minkað –
um tað verður gjørt við at minka um lønarútreiðslur, vøru- og tænastukeyp, veitingar, vinnustudningar, ella
aðrar útreiðslur.
Av tí, at skattirnir mugu vaksa eins nógv og ríkisveitingin minkar, hevur tað við sær, at skattirnir gerast
hægri enn trúligt er í veruleikanum. Men, sum við restini av hesari myndlaroynd, eru vakstrarpotensialini av
bygnaðarbroytingunum ikki roknað uppí, og vit fara út um tað, sum trúligt er.

Talva 2. Broyting í marginalskatti,
prosentpoint fyri ymsar fortreytir

Marginalskattur

RV-25

RV-50

RV-75

RV-100

5 – 6%

12 – 13%

17 – 20%

23 –
27%

Tølini vísa, hvussu nógv marginalskatturin skal vaksa fyri, at almennu inntøkurnar ikki skulu minka, so
hvørt sum ríkisveitingin fellur burtur. Tá ríkisveitingin er heilt horvin skal marginalskatturin vera 23 – 27
prosentpoint hægri enn nú er. Er verandi hægsti marginalskattur í dag 56% skal hann sostatt verða meira enn
80%, tá øll ríkisveitingin fallin burtur. Skal bara hálv ríkisveitingin sparast, so veksur marginali skatturin eini
12-13 prosentpoint, og kemur upp ímóti teimum 70%.
Varð búskaparligi vøksturin íroknaður, øktist skattagrundarlagið, so at tørvur ikki var á at hava eins høgt
skattatrýst og her víst, fyri, at tað almenna skal hava somu inntøkur sum frammanundan.
Arbeiði og vælferð
Í myndlaroyndini eru tøl fyri samansetingina av húsarhaldum úr Íslandi, tí at slík eru ikki tøk í føroyskum
uppgerðum. Hóast vit hava rættuliga góðar upplýsingar um inntøkur, skatt og aðrar upplýsingar um persónar
í Føroyum, so hava vit ongar uppgerðir, sum vísa støðuna hjá húsarhaldum.
Fyri at vísa eina mynd av, hvussu ein minking í ríkisveitingini fer at ávirka ymsu sosialu bólkarnar, er
útroknað, hvussu serstakar bólkingar av húsarhaldum verða rakt av broytingini í keypiorkuni. Húsarhaldini
eru býtt soleiðis sum víst í talvu 3.
Talva 3. Brutto mánaðarinntøka upp á fólkið (I), dk.kr.
Bólkur

I £ 6.000

6000< I£ 12000

12000<I£
20000

I>
20.000

Støk

H1_1

H1_2

H1_3

H1_4

Støk við barni

H2_1

H2_2

H2_3

H2_4

Pør uttan børn

H3_1

H3_2

H3_3

H3_4

Pør við børnum

H4_1

H4_2

H4_3

H4_4

Av tí, at skatturin veksur so nógv, sum omanfyri víst í talvu 2, verður tøka inntøkan hjá húsarhaldunum
minni. Hetta er meginorsøkin til at húsarhaldsnýtslan í Talvu 1 minkaði við einum sløkum fjórðingi. Men
hetta hevur aðra ávirkan eisini, tí tá tøka tímalønin minkar so nógv, er neyðugt hjá húsarhaldunum at arbeiða
meira fyri, at vælferðin ikki skal minka ov mikið. Hóast prísirnir eisini minka, verður keypiorkan minni enn
áður, so at tøka reallønin samanlagt verður minni.
Talva 4 niðanfyri vísir, at øll húsarhald noyðast at arbeiða meira, fyri at bøta um minkandi vælferðina.
Talvan vísir, at samanlagda útboðið av arbeiðskraft veksur sløk 4% um øll ríkisveitingin skal sparast, meðan
talan er um 2%, um hálv ríkisveitingin fellur burtur. Men býtið millum húsarhald er sera ójavnt, tí tað verða
serliga húsarhaldini við minstu inntøkunum, sum noyðast at arbeiða meira, fyri at fáa endarnar at røkka
sman.
Hóast fólk arbeiða meira fyri, at vælferðin ikki skal minka ov nógv, bøtir hetta ikki nóg mikið um inntøkuna.
Úrslitið er, at nýtslan hjá borgarunum minkar, og at vælferðin minkar tilsvarandi.

Talva 4. Broyting í útboði hjá húsarhaldum av arbeiðskraft undir ymsum fortreytum

Bólkur

RV-25

RV-50

RV-75

RV-100

H1_1

3,1%

6,7%

10,9%

16,1%

H1_2

1,0%

2,2%

3,3%

4,6%

H1_3

1,0%

2,0%

2,9%

3,7%

H1_4

0,7%

1,4%

1,9%

2,3%

H2_1

2,7%

5,7%

9,3%

13,7%

H2_2

1,1%

2,2%

3,5%

4,9%

H2_3

0,9%

1,7%

2,5%

3,2%

H2_4

0,5%

0,9%

1,2%

1,4%

H3_1

1,6%

3,3%

5,3%

7,6%

H3_2

0,7%

1,4%

2,2%

2,9%

H3_3

0,6%

1,1%

1,5%

1,7%

H3_4

0,4%

0,8%

1,1%

1,5%

H4_1

3,0%

6,5%

10,8%

16,2%

H4_2

0,9%

1,8%

2,8%

3,9%

H4_3

0,7%

1,3%

1,9%

2,3%

H4_4

0,6%

1,1%

1,5%

1,9%

Samanlagt

0,9%

1,9%

2,9%

3,9%

Tað, sum her er nevnt "vælferð", er eitt samansett hugtak, og hevur eina so mikið greiða definisjón í
myndlinum, at tøl kunnu setast á. At tøl verða sett á, merkir ikki, at tað er mett í krónum og oyrum. Hetta er
heldur at meta sum eitt sjálvstøðugt mát av "gagni".
Tað er vanligt í búskaparlæru at tosa um tað gagn – ella ógagn – vit hava av ymsum fyribrygdum. Tá roknað
verður um tað loysir seg at bora ein tunnil um Vestmannasund, verður ikki bara roknað um hetta loysir seg í
krónum og oyrum, men eisini um fólk hava størri ella minni "gagn" av at ferðast við bili undir sundið ella
við ferju um sundið.
Roknað er í hesum føri við, at fólk hava gagn av at brúka pengar til nýtslu, sum vituligt er. Men fólk hava
eisini gagn av at spara – t.d. til eftirløn – tí tað gevur okkum størri nýtslumøguleikar seinni. Og at enda
verður roknað við, at fólk hava gagn av frítíð, og tað merkir sjálvandi, at um neyðugt verður at arbeiða meira
fyri at økja um nýtsluna, so má roknast við at "gagnið" av nýtsluni økist, men samstundis minkar "gagnið"
av frítíð.
Talvan niðanfyri vísir hetta eindarleysa mátið av vælferð – ella "gagni". Víst verður í hvønn mun vælferðin
broytist undir teimum ymsu fortreytunum.

Talva 5. Broyting í vælferð hjá húsarhaldum undir ymsum fortreytum

Bólkur

RV-25

RV-50

RV-75

RV-100

H1_1

-2,0%

-4,3%

-7,1%

-10,5%

H1_2

-3,6%

-7,6%

-11,9%

-16,6%

H1_3

-4,6%

-9,2%

-13,9%

-18,5%

H1_4

-4,1%

-8,2%

-12,2%

-16,1%

H2_1

-2,5%

-5,5%

-9,0%

-13,2%

H2_2

-4,4%

-9,2%

-14,4%

-20,3%

H2_3

-5,3%

-10,5%

-15,8%

-21,1%

H2_4

-4,6%

-9,0%

-13,4%

-17,7%

H3_1

-1,4%

-3,0%

-4,9%

-7,0%

H3_2

-3,8%

-7,9%

-12,4%

-17,2%

H3_3

-4,9%

-9,8%

-14,6%

-19,3%

H3_4

-2,8%

-5,5%

-8,1%

-10,7%

H4_1

-2,2%

-4,7%

-7,8%

-11,7%

H4_2

-4,4%

-9,1%

-14,4%

-20,1%

H4_3

-5,4%

-10,7%

-16,0%

-21,3%

H4_4

-3,7%

-7,4%

-10,9%

-14,3%

Samanløgd
mist vælferð

-3,9%

-7,9%

-12,1%

-16,6%

Skal øll ríkisveitingin sparast verður samanlagdi missurin í vælferð her roknaður at vera sløk 17%, sum tó er
minni enn minkingin í húsarhaldsnýtsluni í talvu 1, sum var sløk 24%. Hetta kemst av, at vælferð her er
roknað sum meðal gagnið av bæði egnari nýtslu, okkara parti av almennu nýtsluni, sparing og frítíð. Hóast
minking er í gagninum av øllum stakpørtunum (uttan almennu nýtsluni, sum er vald at vera støðug ), so er
meðal minkingin í gagni minni enn minkingin í privatu nýtsluni, tí at hinir stakpartarnir ikki minka eins nógv.
Skal hálv ríkisveitingin sparast, verður vælferðin góð 8% minni.
Hetta mátið av vælferð er eitt vanligt hugtak í búskaparligari læru, og verður sum sagt brúkt í nógv umtalaðu
"cost/benefit" útgreiningum og í útgreiningum av langtíðarárinum av búskaparbroytingum.
Vælferðamátið, sum víst er í talvu 5 omanfyri, má sigast at vera meginúrslitið av kanningum sum hesari.
Men minnast má á, at her er framvegis ikki roknaður uppí nakar vøkstur í sjálvum búskapinum, sum stendst
av batnandi kappingarføri. Betri kappingarføri førir til meira íløgur og størri útflutning, sum geva vøkstur í
BTÚ, og sum so aftur økir um inntøkurnar hjá húsarhaldum og vinnulívi. Hetta hevur einvegis gagnlig árin á
omanfyri nevnda mát av vælferð. Samanlagdi missurin í vælferð hevði tí verið minni enn tað, sum víst er í
talvuni omanfyri.
Haraftrat skal áherðsla leggjast á, at býtið av vælferðabroytingini er treytað av, at skattaskipanir,
veitingaskipanir og annar sosialpolitikkur verður verandi sum hann var í grundárinum 1997. Broytingar í
skattaskipan, veitingarskipan og sosialpolitikki annars høvdu givið býtið av vælferðarbroytingini ørvísi enn
tað, sum her er roknað.
Statisk og dynamisk lýsing
Búskaparmyndilin, sum brúktur er í hesum sambandi er ein statiskur myndil, og ikki ein dynamiskur myndil.
At myndilin er statiskur merkir, at hann gevur eina støðumynd av búskapinum og ikki menningina í fleiri ár.
Hetta kann partvíst líknast við munin millum eina statiska fotomynd og ein dynamiskan film.
Hesin statiski myndilin er ikki førur fyri at vísa gongdina frá einari búskaparstøðu til eina aðra, ella at vísa
hvørja ávirkan ymisk fyribrygdi hava, sum tíðin líður. Tí "tíðin líður" ikki í slíkum myndlum, sum hesum –
hon "støkkur" heldur frá einari løtu til aðra. Vit fáa at vita, hvussu støðan trúliga verður um eini 20 ár í mun
til í dag, og ikki hvussu gongdin verður komandi 20 árini.
Og tað er eisini nakað nógv sagt, at vit "fáa at vita, hvussu støðan verður eisini um 20 ár". Tí vit fáa bara at
vita, hvussu ymisk lutfall millum búskaparligu støddirnar verða um 20 ár, og ikki trúligar forsagnir um,
hvussu búskapurin allur sær út um 20 ár. Hetta skal forklárast við einum dømi.
Í talvuni verður víst, at íløgurnar verða góð 30% størri enn í dag um øll ríkisveitingin skal sparast, men tó

hava øktu íløgurnar ikki fingið stundir til at ávirka vøksturin í BTÚ. Hetta er ikki trúligur veruleiki, tí um
íløgurnar vaksa frá umleið 20% av BTÚ árliga til 26%, so fær tað ávirkan á búskaparvøksturin, og hann
ávirkar so aftur støddina av BTÚ. Hesin vøkstur í BTÚ er ikki íroknaður, tí talan er um eitt lop í tíð, sum
hendi alt hetta upp á eitt ár. Talan er tí ikki um, at vit hyggja 20 ár út í framtíðina, fyri at lúra eftir, hvussu
støðan verður tá, men heldur at vit so at siga "pakka" alla hendingina niður til eitt einstakt ár. Hetta gevur
okkum so eina hóming av, hvørjar avleiðingarnar verða av, at ríkisstuðulin fellur burtur heilt ella minkar.
Ein slík roynd er í sjálvum sær ikki serliga upplýsandi fyri almenningin. Men í búskaparfrøði verður hetta tó
hildið at vera virðismikil vitan, hóast hon er ófullfíggjað. Talan verður so heldur um at tolka úrslitini við
varsemi. Soleiðis eru nú einaferð fortreytirnar, vit arbeiða undir. Vit hava ikki møguleika at spáa trúliga um
sjálva framtíðina, men bara at útgreina stakpartar av gongdini við størri ella minni óvissu. Hetta er galdandi
hvørt vit hyggja skamt ella fjart út í framtíðina. Tá tað í Hvítubók verða gjørdar forsagnir um
búskapargongdina, sum standast av, at tað almenna sparir 100 miljónir í lønum til almenn starvsfólk, so er
tað ikki ein trúlig gongd, tí tað almenna kann ikki bara spara 100 miljónir í lønum, uttan eisini at spara eina
vissa upphædd í vøru- og tænastukeypi, og samstundis fáa øktar útreiðslur av veitingum til arbeiðsleys. Men
sjálv myndlaroyndin gevur virðismikla vitan kortini. Hetta kann lýsast við myndini niðanfyri:

Vælferð (strikumyndin vantar her)
G
F
A
E
D
B B*
2000 Ár
Hugsa vit okkum, at vit upp eftir ásinum hava eitt ella annað mát fyri "vælferð" (tað kundi verið tøka
bruttotjóðarinntøkan, tBTI, ella annað mát), og fram eftir liggjandi ásinum hava vit áramál. Grova strikan
vísir gongdina í vælferðini (her er kreppan í 90’unum ikki tikin við), sum hevur verið vaksandi í meðal í
nøkur ár. Lat okkum hugsa, at vit í 2000 eru stødd á punktinum A, og vit so fara undir at minka um
ríkisveitingina, til hon er heilt burtur. Í myndlaroyndini, sum her verður umtalað, verður hetta víst sum fallið
frá punktinum A til punktið B – og annað vísir myndlaroyndin ikki. Munurin á punktunum A og B er
burturfallið av ríkisveitingini, sum varð hon skorin burtur eftir einum ári ella einum degi. Hetta punktið B
liggur tó í sama ári sum punktið A, og tí ber eisini til at siga at lopið frá punktinum A til B er tað sama sum
lopið frá A til B*, sum ligur 20 ár frammi í tíðini.
Um vit velja at halda fram við at fáa somu ríkisveiting úr Danmark, fara vit at enda í punktinum F, tí tá
heldur sami vøkstur í vælferð fram, sum var frammanundan. Myndlaroyndin, sum her verður umtalað, sigur
at vælferðin minkar úr punktinum A til punktið B (ella B*) tá ríkisveitiningin hvørvur – um vit ikki taka
gagnligu ávirkanirnar upp í roknisktykkið, tvs. um vit ikki rokna uppí tann búskaparvøkstur, sum stendst av
økta útflutninginum og øktu íløgunum. Og tá er eisini valt at lata fiskivinnuna sum heild at vera uttan
vøkstur, sum bara partvíst er rætt (hetta skal komast inn á aftur seinni), og at lata tað almenna vera eins stórt
og í dag.
Vøksturin í íløgum, batnandi kappingarførið og vaksandi útflutningurin, og kanska eisini vøkstur í fiskiskapi
ella fiskavirking og minkandi almennur sektorur, føra okkum fram til ein búskaparvøkstur, sum kann vera
annaðleiðis - lægri, eins høgur ella hægri - enn tann vit hava í dag. Alt eftir, hvussu tann búskaparvøksturin
verður, enda vit í punktunum D, E ella G. Verður búskaparvøksturin tann sami, sum hann hevði verið við
ríkisveiting, so fara vit framyvir at liggja eins langt niðanfyri tað vælferðastigið, vit høvdu havt við
ríkisveiting (punktið E). Verður búskaparvøksturin lægri, versnar munurin í vælferð (punktið D), og verður
hann hægri uttan ríkisveiting enn hann hevði verið við ríkisveiting, verður vælferðin at enda betri uttan
ríkisveiting í G.

Talan er um eina strikumynd við beinum strikum. Hetta er ikki av berum fákunnleika, men tí, at tað er
vónleyst at gita nærri um, hvat ið fer at henda í árunum framyvir. Vit hava til dømis ikki tekna fallandi
vælferðina í 90'unum inn í myndina. Og tað vil eisini siga, at um onkur heldur, at búskapurin fer at verða
meira svingandi ár um ár, tá vit ikki hava ríkisveitingina at líta á, so saknar viðkomandi helst tær "buglurnar"
í gongdini frá B og frameftir í myndini. Sama er um onkur væntar, at gongdin við ríkisveitingum fer at føra
til fleiri kreppur av sama slag sum í 1980'unum, sum hevði givið "buglur" í strikurna frá A til F.
Tað er munur á, at dynamisk útgreining hevði givið eina nógv betri lýsing av málinum, enn hendan statiska
útgreiningin er før fyri at geva. Meginparturin av teimum gagnligu árinunum á búskapin, sum koma um
ríkisstuðulin hvørvur ella minkar, koma sum frá líður og ikki í einum. At kappingarførið batnar, og harav, at
útflutningurin veksur og at íløgurnar í føroyskum vinnulívi vaksa, kann ikki lýsast uttan dynamiska
útgreining.
Samandráttur
Tað, sum her er umtalað, eru langtíðarárin av, at ríkisveitingin minkar ella fellur burtur heilt. Útgreiningin er
grundað á eina myndlaroynd av CGE-slagnum (Computable General Equilibrium). Talan er um eina
statiska útgreining – ikki eina dynamiska – og hugt verður eftir tveimum búskaparligum javnvágum. Onnur
er støðan í dag, og hin er búskaparliga javnvágin, tá ríkisveitingin er minkað ella fallin burtur.
Meginúrslitini kunnu samanfatast soleiðis:
Talva 6. Búskaparlig úrslit
- Við ymsum fortreytum
RV-25

RV-50

RV-75

RV-100

Innflutningur

-0,3%

-0,9%

-1,8%

-3,1%

Útflutningur

2,3%

4,7%

7,4%

10,3%

Húsarhaldsnýtsla

-5,8%

-11,7%

-17,7%

-23,9%

Íløgur

10,1%

19,3%

26,8%

31,1%

Almenn nýtsla

0,0%

0,0%

0,0%

0,0%

BTÚ

0,4%

0,9%

1,3%

1,6%

Sparing

-5,2%

-10,4%

-15,5%

-20,7%

Marginalskattur

5 – 6%

12 – 13%

Arbeiðsútboð

0,9%

1,9%

2,9%

3,9%

Samanløgd mist
vælferð

-3,9%

-7,9%

-12,1%

-16,6%

17 – 20% 23 – 27%

Valt er at lata almennu nýtsluna verða støðuga, og fyri, at tað skal lata seg gera, noyðist tað almenna at
hækka marginalskattin (aðrir møguleikar sum t.d. at skatta nýtslu og tilfeingi verða ikki umtalaðir).
Hækkandi skattatrýstið fær tøku inntøkuna hjá húsarhaldunum at falla, soleiðis at fólk noyðast at arbeiða
meira fyri at nýtslan ikki skal minka ov nógv.
Húsarhaldsnýtslan minkar tó munandi, og hetta er mest avgerandi orsøkin til at mátið fyri vælferð hjá
húsarhaldunum eisini minkar.
Kappingarførið batnar av tí, at kostnaðarstøðið sum heild lækkar, og hetta førir í fyrsta umfari til størri
útflutning og meira íløgur.
Samanlagda sparingin minkar, men av tí, at kappingarførið batnar, so verður størri partur av sparingini brúkt
til íløgur í føroyska búskapin, heldur enn til íløgur uttanlands, sum verandi gjaldsjavnaavlop er tekin um.
Lítli vøksturin í BTÚ kann kanska takast sum tekin um, at framleiðslan økist, og harav økist eisini inntøkan
av framleiðsluni. Men vøksturin í BTÚ er so mikið lítil, at við óvissuni í huga er rættast at meta vøksturin
sum null.
Rættast er somuleiðis at rokna við óvissu um øll hini tølini.
Øll tølini eiga at lesast við fyrivarni – ikki bara vegna óvissu, men eisini tí, at fortreytirnar fyri
myndlakanningini hava serligar avleiðingar. Í fyrsta umfari skal nevnast, at valt er ikki at lata almenna
sektorin minka. Hetta leggur sera stórt skattatrýst á borgararnar, og minkar munandi um vælferðina.
Somuleiðis skal fyrivarni takast av tí, at talan er um óvissur í talsavninum undir myndlinum og tí, at
býtislyklar og annað er tikið úr íslendsum myndli.
Í øðrum umfari er valt ikki at lata fiskivinnuna vaksa. Hetta er ein rættuliga ógvuslig fortreyt, tí fiskasløg,

sum í dag ikki eru rentabul at fiska, kunnu hugsast at bera seg fíggjarliga, tá kostnaðarstøðið verður lægri.
Somuleiðis kann hugsast, at tað eru størri avkast at heinta í fiskavirking, tá kostnaðarstøðið verður lægri.
Hesi gagnligu árin eru ikki íroknað.
Viðmerkjast skal eisini, at talan er um eina statiska myndlakanning. Í myndlinum fær vøksturin í íløgum og
útflutningi ikki ávirkan á vøksturin í búskapinum. Var vøkstur í búskapinum, vórðu inntøkurnar betri,
skattatrýstið minni, eins og nýtslan og vælferðamátið minkaðu ikki so ógvusligt.

Fylgiskjøl
Fortreytirnar fyri myndlakanningini
Tá talan í hesum føri er um at lýsa búskaparlig langtíðarárin í búskaparmyndli, verður bygt á búskaparteori
um javnvágir, og kanningin gjørd við sonevndum CGE-myndli (Computable General Equilibrium). At talan
er um ein javnvágsmyndil merkir, at avgerandi fyri búskaparstøðuna í framtíðini, sum myndilin roknar seg
fram til, er hvussu relativir prísir ávirka útboð og eftirspurning. Hetta er t.d. avgerandi fyri, hvussu
húsarhaldini velja at velja millum nýtslu og sparing og hvussu tey velja ímillum at keypa heimaframleiddar
vørur og innfluttar vørur, eins og tað er avgerandi fyri um húsarhaldini velja at bjóða arbeiðskraft sína fram
ella at hava meira frítíð.
Sett verður upp ein samanhangandi roknskapur fyri búskapin, sum vísir vinnubygnaðin, inntøkur og
útreiðslur hjá tí almenna, inntøkur og útreiðslur hjá húsarhaldunum og haraftrat viðskifti okkara við útheimin.
Í hesum føri er mesta taltilfarið úr búskaparmyndlinum hjá Landsbanka Føroya fyri árið 1997, sum tó er
lagað til, fyri at vera egnað til nýtslu í myndlinum. Støddirnar úr búskapinum eru soleiðis allar úr fyribils
tjóðarroknskapum hjá Landsbankanum, men í summum førum vóru eingir upplýsingar at finna í Føroyum,
og tá eru brúkt mát úr íslendskum hagtalstilfari. Talan er um tveir partar av talsavninum: samansetingina av
húsarhaldsnýtsluni og inntøkum og so sonevnda input-/output talvan.
Av tí, at vit ikki vita, hvussu samansetingin av nýtsluni hjá føroysku húskjunum sær út, er samanlagda
nýtslan í føroyum býtt eftir íslendskari fyrimynd. Hetta ávirkar hvussu samansetingin av vørum og tænastum
í húsarhaldsnýtsluni sær út, og hvussu býtið av nýtsluni millum ymsar bólkar av húsarhaldum sær út. Hetta
sama er gjørt við inntøkubýtið.
Heldur ikki hava vit upplýsingar um í hvønn mun ymsar vinnur selja sínámillum. T.d. í hvønn mun
elektrikarar lata skipasmiðjum tilfar og tænastur, ella í hvønn mun fiskavirkir keypa frá jarnsmiðjum. Til at
býta framleiðsluna hjá ymsu vinnunum á aðra vinnuliga nýtslu, eru brúktir íslendskir upplýsingar, meðan
støddin á framleiðsluni eru føroyskir upplýsingar.
Tøl úr hesum savni eru samanfatað í talvu aftast í hesari grein. Nevnast kann at sambært hesum talsavni var
BTÚ 5,5 miljard, gjaldsjavnaavlopið 1,1 miljard og ríkisveitingin slaka 1,2 miljard. Avlopið hjá tí almenna
var umleið 400 miljónir.
Privatu vinnurnar eru í 12 bólkum. Fyritøkurnar brúka kapital og arbeiðsmegi í framleiðsluni, og framleiða til
heimamarknað og útflutnings. Framleiðslan til heimamarknaðin er antin til beinleiðis nýtslu í húsarhaldi, hjá
tí almenna ella til aðra vinnuliga nýtslu.
Tað almenna (land, kommunur og parturin av danska statinum í Føroyum) famleiðir eitt sonevnt public good
– almenna tænastu, sum allir borgarar hava gagn av. Tað almenna er gjølla lýst við inntøkum og útreiðslum.
Húsarhaldini eru í 16 bólkum, alt eftir inntøku, hjúnarstøðu og barnatali. Inntøka, skattur og útreiðslur eru
gjølla lýstar, men av tí, at føroysk tøl ikki eru tøk í hesum sambandi, er samansetingin av útreiðslum og
skiftið millum húsarhald gjørd eftir íslendskum leisti, tó so, at samanlagda nýtslan er tann føroyska.
Húsarhaldini hava inntøkur av arbeiði, veitingum frá tí almenna og avkasti av vinnuligari ogn. Húsarhald
hava gagn av nýtslu í dag og sparing til nýtslu í framtíðini. Nýtslan hjá húsarhaldunum verður nøktað av
innlendskari og innfluttari framleiðslu.
Fólkaflyting er eingin í hesum kanningum. Hetta merkir, at hóast lønirnar í øðrum londum verða hægri enn
okkara, hóast skatturin fer munandi upp og hóast vælferðin hjá húsarhaldinum verður minni, so flyta fólk
ikki av landinum.
Umframt at geva úrslit um bruttotjóðarúrtøku, íløgur, nýtslu, innflutning, útflutning og aðrar
samfelagsbúskaparlig mát, so gevur myndilin eisini úrslit um vælferðabroytingina hjá húsarhaldunum av, at
ríkisveitingin fellur burtur. Vælferð er í hesum myndli eitt væl avmarkað mát av tí gagnið, sum borgararnir
samanlagt hava av nýtslu av vørum og tænastum frá vinnunum og frá tí almenna, sparing (sum er nýtsla í
framtíðini) og frítíð. Talva í greinini vísir, hvussu hetta vælferðamátið broytist, alt eftir hvat slag av húski
talan er um.

Høvuðsgongdin í myndlaroyndini er fyrst og fremst treytað av, hvussu myndilin er samansettur. Sjálvsagt er
myndilin settur soleiðis saman, at hann sum frægast skal lýsa væntaðu gongdina í veruleikanum, men av tí at
hetta er ein rættuliga einfaldur myndil, skal úrslitið ikki fatast sum spádómur um veruligu gongdina, men
sum eitt amboð hjá búskaparfrøðingum til at grunda metingar sínar á. Kemur myndlaroyndin t.d. fram til, at
útflutningurin fer at vaksa við 10%, um øll ríkisveitingin fellur burtur, so eigur tað ikki at verða mett sum
óreingiligur spádómur, men eigur at verða kritiskt mett. Komið verður inn á hetta í greinini.
Nakað skal eisini sigast um serligu fortreytirnar í hesari kanningini. Flestu vinnurnar laga seg til viðurskiftini,
tá ríkisveitingin verður tikin burtur. Hetta hevur við sær, at vinnur, sum framleiða til innlendskan
eftirspurning minka, meðan tær, sum framleiða til útflutnings vaksa. Men hildið hevur verið rættast at halda
fiskiskap – hóast hann er framleiðsla til útflutnings – støðugan, so at eingin vøkstur er í fiskiskapi.
Fiskavirking verður tó loyvt at vaksa, tí batnandi kappingarføri hjá føroyskum fiskavirkjum kann fáa meira
til virkingar herheima ella økja um framleiðslustigið.
Úrslitatalva – lyklatøl
Talvan vísir útgangsstøðið av ymsu samfelagsbúskaparligu støddunum í myndlaroyndini, sum í
høvuðsheitum byggja á tjóðarroknskaparhagtølini í 1997, sum Landsbanki Føroya hevur gjørt upp. Haraftrat
vísir talvan, hvussu hesar støddir verða í myndlaroyndini, tá ríkisveitingin minkar til 75%, 50% og 25% í
mun til útgangsstøðið, og at enda, tá ríkisveitingin heilt er burtur. Fyri hvørja støðuna eru vístar støddir í
miljónum krónum og prosentbroytingum í mun til útgangsstøðið.
Útgangsstøðið-

75% ríkisveiting

1997

Mill.kr.

50% ríkisveiting

%Mill.kr.
broyting

25% ríkisveiting

%Mill.kr.
broyting

Ongin ríkisveiting

%Mill.kr.
broyting

%broyting

Innflutningur

3.065.733 3.055.308

-0,3 3.038.606

-0,9 3.011.752

-1,8 2.969.765

-3,1

Útflutningur

2.995.225 3.063.402

2,3 3.136.331

4,7 3.215.559

7,4 3.303.198

10,3

Húsarhaldsnýtsla

2.706.155 2.548.665

-5,8 2.389.095

-11,7 2.226.735

-17,7 2.060.497

-23,9

Íløgur

1.020.546 1.123.927

10,1 1.217.198

19,3 1.294.499

26,8 1.347.994

32,1

Almenn nýtsla

1.837.183 1.837.184

0,0 1.837.185

0,0 1.837.186

0,0 1.837.187

0,0

Bruttotjóðarúrtøka 5.493.377 5.517.880

0,4 5.541.212

0,9 5.562.235

1,3 5.579.117

1,6

Sparing

2.119.643 2.009.223

-5,2 1.899.725

-10,4 1.790.707

-15,5 1.681.427

-20,7

Ríkisveiting

1.169.604

877.203

-25,0

584.802

-50,0

292.401

-75,0

0

-100,0

Gjaldsjavni

1.099.097

885.297

-19,5

682.527

-37,9

496.208

-54,9

333.433

-69,7

